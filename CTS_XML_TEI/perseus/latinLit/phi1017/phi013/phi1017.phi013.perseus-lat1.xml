<?xml version="1.0"?> 
<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [ 
<!ENTITY % TEI.XML "INCLUDE"> 
<!ENTITY % PersProse PUBLIC "-//Perseus P4//DTD Perseus Drama//EN" "http://www.perseus.tufts.edu/DTD/1.0/PersProse.dtd" > 
%PersProse; 
]>
<TEI.2>
     <teiHeader type="text" status="new">
	 <fileDesc>
	     <titleStmt>
		 <title type="sub">De Beneficiis</title>
		 <author n="Sen.">Seneca</author>
		 <editor role="editor" n="Basore">John W. Basore</editor>
	     	&fund.NEH; </titleStmt>
	 	<extent>About 100Kb</extent> &Perseus.publish; <sourceDesc>
		 <biblStruct>
		     <monogr>
			 <author>L. Annaeus Seneca</author>
			 <title>Moral Essays: volume 3</title>
		      <editor role="editor" n="Basore">John W. Basore</editor>
			 <imprint>
			     <pubPlace>London and New York</pubPlace>
			     <publisher>Heinemann</publisher>
			     <date>1935</date>
			 </imprint>
		     </monogr>
		 </biblStruct>
	     </sourceDesc>
	 </fileDesc>
	 <encodingDesc>
	 	<refsDecl doctype="TEI.2">
	 		<state unit="book"/>
	 		<state unit="chapter" n="chunk"/>
	 		<state unit="section"/>
	 	</refsDecl>
	 </encodingDesc>
	 <profileDesc>
	     <langUsage>
		 <language id="la">Latin</language>
		 <language id="greek">Greek</language>
	     </langUsage>
	 </profileDesc>
	 <revisionDesc>
	     <change>
		 <date>2009</date>
		 <respStmt>
		     <name>GRC</name>
		     <resp>tagging</resp>
		 </respStmt>
		 <item/>
	     </change>
	 </revisionDesc>
     </teiHeader>
 <text><body>
 <pb id="p.2"/>
  <div1 type="book"><head>L. Annaei Senecae
 ad Aebutium Liberalem:
 de Beneficiis
 Liber I</head>

 <div2 type="chapter" n="1">

<div3 type="section" n="1"><p> Inter multos ac varios errores temere inconsulteque viventium nihil propemodum indignius,<note> indignius commonly supplied ; diffusius dixerim quam
quod Bourgery ; discerni haec duo dixerim quod Pr√©chac.
</note>
 vir optime Liberalis, dixerim, quam quod<note> quam quod MG2: quod N, Hosius after a lacuna.

</note> beneficia
 nec dare scimus nec accipere. Sequitur enim, ut
 male collocata male debeantur ; de quibus non
 redditis sero querimur ; ista enim perierunt, cum
  darentur. Nec mirum est inter plurima maximaque vitia nullum esse frequentius quam ingrati animi.
</p></div3>

<div3 type="section" n="2"><p>
 Id evenire ex causis pluribus video.
 Prima illa est, quod non eligimus dignos, quibus
 tribuamus. Sed nomina facturi diligenter in patrimonium et vitam debitoris inquirimus, semina in
 solum effetum et sterile non spargimus ; beneficia
 sine ullo dilectu magis proicimus quam damus.
</p></div3>

<div3 type="section" n="3"><p> Nec facile dixerim, utrum turpius sit infitiari an
 repetere beneficium ; id enim genus huius crediti

 <pb id="p.4"/>
 est, ex quo tantum recipiendum sit, quantum ultro
 refertur. Decoquere vero foedissimum ob hoc
 ipsum, quia non opus est ad liberandam fidem facultatibus sed animo ; reddit enim beneficium, qui
  debet. Sed cum sit in ipsis crimen, qui ne confessione quidem grati sunt, in nobis quoque est.
</p></div3>

<div3 type="section" n="4"><p> Multos
 experimur ingratos, plures facimus, quia alias graves
 exprobratores exactoresque sumus, alias leves et quos
 paulo post muneris sui paeniteat, alias queruli et
 minima momenta calumniantes. Gratiam omnem
 corrumpimus non tantum postquam dedimus bene-
  ficia, sed dum damus.
</p></div3>

<div3 type="section" n="5"><p> Quis nostrum contentus fuit
 aut leviter rogari aut semel ? Quis non, cum aliquid
 a se peti suspicatus est, frontem adduxit, vultum
 avertit, occupationes simulavit, longis sermonibus et
 de industria non invenientibus exitum occasionem
 petendi abstulit et variis artibus necessitates prope-
  rantes elusit ;
</p></div3>

<div3 type="section" n="6"><p> in angusto vero comprensus aut distulit,
 id est timide negavit, aut promisit, sed difficulter,
 sed subductis superciliis, sed malignis et vix exeunti-
  bus verbis ?
</p></div3>

<div3 type="section" n="7"><p> Nemo autem libenter debet, quod non
 accepit, sed expressit. Gratus adversus eum esse
 quisquam potest, qui beneficium aut superbe abiecit
 aut iratus impegit aut fatigatus, ut molestia careret,
 dedit ? Errat, si quis sperat responsurum sibi, quem
  dilatione lassavit, expectatione torsit.
</p></div3>

<div3 type="section" n="8"><p> Eodem animo

 <pb id="p.6"/>
 beneficium debetur, quo datur, et ideo non est neclegenter dandum ; sibi enim quisque debet, quod a
 nesciente accepit ; ne tarde quidem, quia, cum omni
 in officio magni aestimetur dantis voluntas, qui tarde
 fecit, diu noluit ; utique non contumeliose ; nam eum
 ita natura comparatum sit, ut altius iniuriae quam
 merita descendant et illa cito defluant, has tenax
 memoria custodiat, quid expectat, qui offendit, dum
 obligat ? Satis adversus illum gratus est, si quis
 beneficio eius ignoscit.
</p></div3>

<div3 type="section" n="9"><p> Non est autem, quod tardiores faciat ad bene
 merendum turba ingratorum. Nam primum, ut dixi,
 nos illam augemus ; deinde ne deos quidem immortales ab hac tam effusa nec cessante benignitate<note> nec cessante benignitate corrected by Lipsius: necessitate O.

</note>
 sacrilegi neclegentesque eorum deterrent. Utuntur
 natura sua et cuncta interque illa ipsos munerum
 suorum malos interpretes iuvant. Hos sequamur
 duces, quantum humana imbecillitas patitur ; demus
 beneficia, non feneremus. Dignus est decipi, qui de
 recipiendo cogitavit, cum daret. At male cesserit.
</p></div3>

<div3 type="section" n="10"><p> Et liberi et coniuges spem fefellerunt, tamen et
 educamus et ducimus, adeoque adversus experimenta
 pertinaces sumus, ut bella victi et naufragi maria
 repetamus. Quanto magis permanere in dandis

 <pb id="p.8"/>
 beneficiis decet ! Quae si quis non dat, quia non
 recepit, dedit, ut reciperet, bonamque ingratorum
 facit causam, quibus turpe est non reddere, si licet.
</p></div3>

<div3 type="section" n="11"><p> Quam multi indigni luce sunt ! Tamen dies oritur.
 Quam multi, quod nati sunt, queruntur ! Tamen
 natura subolem novam gignit ipsosque, qui non fuisse
  mallent, esse patitur.
</p></div3>

<div3 type="section" n="12"><p> Hoc et magni animi et boni
 proprium est, non fructum beneficiorum sequi, sed
 ipsa et post malos quoque bonum quaerere. Quid
 magnifici erat multis prodesse, si nemo deceperit ?
 Nunc est virtus dare beneficia non utique reditura,
 quorum a viro egregio statim fructus perceptus est.
</p></div3>

<div3 type="section" n="13"><p> Adeo quidem ista res fugare nos et pigriores ad rem
 pulcherrimam facere non debet, ut, si spes mihi praecidatur gratum hominem reperiendi, malim non recipere beneficia quam non dare, quia, qui non dat,
 vitium ingrati antecedit. Dicam, quod sentio. Qui
 beneficium non reddit, magis peccat ; qui non dat,
 citius.
 </p>
</div3></div2>

<div2 type="chapter" n="2">

<div3 type="section" n="1"><p> 
 <quote rend="blockquote"><l part="N">Beneficia in volgus cum largiri institueris,</l>
 <l part="N">perdenda sunt multa, ut semel ponas bene.</l></quote>

 In priore versu utrumque reprehendas ; nam nec in
 vulgum effundenda sunt, et nullius rei, minime beneficiorum, honesta largitio est ; quibus si detraxeris

 <pb id="p.10"/>
 iudicium, desinunt esse beneficia, in aliud quodlibet
  incident nomen.
</p></div3>

<div3 type="section" n="2"><p> Sequens sensus mirificus est, qui uno
 bene posito beneficio multorum amissorum damna
 solatur. Vide, oro te, ne hoc et verius sit et magnitudini bene facientis aptius, ut illum hortemur ad
 danda, etiam si nullum bene positurus est. Illud enim
 falsum est " perdenda sunt multa " ; nullum perit,
  quia, qui perdit, computaverat.
</p></div3>

<div3 type="section" n="3"><p> Beneficiorum simplex
 ratio est : tantum erogatur ; si reddet aliquid, lucrum
 est, si non reddet, damnum non est. Ego illud dedi,
 ut darem. Nemo beneficia in calendario scribit nec
 avarus exactor ad horam et diem appellat. Numquam
 illa vir bonus cogitat nisi admonitus a reddente ; alioqui in formam crediti transeunt. Turpis feneratio est
  beneficium expensum ferre.
</p></div3>

<div3 type="section" n="4"><p> Qualiscumque priorum
 eventus est, persevera in alios conferre; melius
 apud ingratos iacebunt, quos aut pudor aut occasio
 aut imitatio aliquando gratos poterit efficere. Ne
 cessaveris, opus tuum perage et partes boni viri
 exsequere. Alium re, alium fide, alium gratia,
 alium consilio, alium praeceptis salubribus adiuva.
</p></div3>

<div3 type="section" n="5"><p> Officia etiam ferae sentiunt, nec ullum tam immansuetum animal est, quod non cura mitiget et in
 amorem sui vertat. Leonum ora a magistris impune

 <pb id="p.12"/>
 tractantur, elephantorum feritatem usque in servile
 obsequium demeretur cibus ; adeo etiam, quae extra
 intellectum atque aestimationem beneficii posita sunt,
 adsiduitas tamen meriti pertinacis evincit. Ingratus
 est adversus unum beneficium ? Adversus alterum
 non erit. Duorum oblitus est ? Tertium etiam in
 eorum, quae exciderunt, memoriam reducet.
 </p>
</div3></div2>

<div2 type="chapter" n="3">

<div3 type="section" n="1"><p> Is perdet beneficia, qui cito se perdidisse
 credit ; at qui instat et onerat priora sequentibus,
 etiam ex duro et immemori pectore gratiam extundit. Non audebit adversus multa oculos attollere ; quocumque se convertit memoriam suam
 fugiens, ibi te videat : beneficiis illum tuis cinge.
</p></div3>

<div3 type="section" n="2"><p> Quorum quae vis quaeve proprietas sit, dicam, si
 prius illa, quae ad rem non pertinent, transilire mihi
 permiseris, quare tres Gratiae et quare sorores sint,
 et quare manibus implexis, et quare ridentes et
 iuvenes<note> et iuvenes added by Gertz.
</note> et virgines solutaque ac perlucida veste.
</p></div3>

<div3 type="section" n="3"><p> Alii quidem videri volunt unam esse, quae det beneficium, alteram, quae accipiat, tertiam, quae reddat ;
 alii tria beneficorum<note> beneficorum corrected by Madvig : beneficiorum O.
</note> esse genera, promerentium,
  reddentium, simul accipientium reddentiumque.
</p></div3>

<div3 type="section" n="4"><p> Sed
 utrumlibet ex istis iudica verum ; quid ista nos
 scientia iuvat ? Quid ille consertis manibus in se
 redeuntium chorus ? Ob hoc, quia ordo beneficii

 <pb id="p.14"/>
 per manus transeuntis nihilo minus ad dantem revertitur et totius speciem perdit, si usquam interruptus est, pulcherrimus, si cohaeret et vices servat.
 In eo est aliqua tamen maioris dignatio, sicut pro-
  merentium.
</p></div3>

<div3 type="section" n="5"><p> Vultus hilari sunt, quales solent esse,
 qui dant vel accipiunt beneficia ; iuvenes, quia non
 debet beneficiorum memoria senescere; virgines,
 quia incorrupta sunt et sincera et omnibus sancta ; in
 quibus nihil esse adligati decet nec adstricti ; solutis
 itaque tunicis utuntur ; perlucidis autem, quia beneficia conspici volunt.
</p></div3>

<div3 type="section" n="6"><p> Sit aliquis usque eo Graecis emancipatus, ut haec
 dicat necessaria; nemo tamen erit, qui etiam illud ad
 rem iudicet pertinere, quae nomina illis Hesiodus imposuerit. Aglaien maximam natu appellavit, mediam
 Euphrosynen, tertiam Thaliam. Horum nominum
 interpretationem, prout cuique visum est, deflectit
 et ad rationem aliquam conatur perducere, cum
 Hesiodus puellis suis, quod voluit, nomen imposuerit.
</p></div3>

<div3 type="section" n="7"><p> Itaque Homerus uni mutavit, Pasithean appellavit et
 in matrimonium promisit, ut scias non esse illas
 virgines Vestales. Inveniam alium poetam, apud
 quem praecingantur et spissis aut Phryxianis prodeant. Ergo et Mercurius una stat, non quia beneficia ratio commendat vel oratio, sed quia pictori ita
 visum est.

 <pb id="p.16"/>
</p></div3>

<div3 type="section" n="8"><p> Chrysippus quoque, penes quem subtile illud
 acumen est et in imam penetrans veritatem, qui
 rei agendae causa loquitur et verbis non ultra, quam
 ad intellectum satis est, utitur, totum librum suum
 his ineptus replet, ita ut de ipso officio dandi, accipienda reddendi beneficii pauca admodum dicat ; nec
  his fabulas, sed haec fabulis inserit.
</p></div3>

<div3 type="section" n="9"><p> Nam praeter
 ista, quae Hecaton transcribit, tres Chrysippus
 Gratias ait Iovis et Eurynomes filias esse, aetate
 autem minores quam Horas, sed meliuscula facie et
 ideo Veneri datas comites. Matris quoque nomen
 ad rem iudicat pertinere : Eurynomen enim dictam,
 quia late patentis patrimonii sit beneficia dividere ;
 tamquam matri post filias soleat nomen imponi
  aut poetae vera nomina reddant !
</p></div3>

<div3 type="section" n="10"><p> Quemadmodum
 nomenclatori memoriae loco audacia est et, cuicumque nomen non potest reddere, imponit, ita poetae
 non putant ad rem pertinere verum dicere, sed aut
 necessitate coacti aut decore corrupti id quemque
 vocari iubent, quod belle facit ad versum. Nec illis
 fraudi est, si aliud in censum detulerunt ; proximus
 enim poeta suum illas ferre nomen iubet. Hoc ut
 scias ita esse, ecce Thalia, de qua cum maxime
 agitur, apud Hesiodum Charis est, apud Homerum
 Musa.
 </p>
</div3></div2>

<div2 type="chapter" n="4">

<div3 type="section" n="1"><p> Sed ne faciam, quod reprehendo, omnia ista,

 <pb id="p.18"/>
 quae ita extra rem sunt, ut ne circa rem quidem sint,
 relinquam. Tu modo nos tuere, si quis mihi obiciet,
 quod Chrysippum in ordinem coegerim, magnum
 mehercules virum, sed tamen Graecum, cuius acumen
 nimis tenue retunditur et in se saepe replicatur ;
 etiam cum agere aliquid videtur, pungit, non per-
  forat. Hic vero quod acumen est ?
</p></div3>

<div3 type="section" n="2"><p> De beneficiis dicendum est et ordinanda res, quae maxime humanam
 societatem alligat ; danda lex vitae, ne sub specie
 benignitatis inconsulta facilitas placeat, ne liberalitatem, quam nec deesse oportet nec superfluere, haec
  ipsa observatio restringat, dum temperat ;
</p></div3>

<div3 type="section" n="3"><p> docendi
 sunt libenter dare, libenter accipere, libenter reddere
 et magnum ipsis certamen proponere, eos, quibus
 obligati sunt, re animoque non tantum aequare sed
 vincere, quia, qui referre gratiam debet, numquam
 consequitur, nisi praecessit ; hi docendi sunt nihil
  imputare, illi plus debere.
</p></div3>

<div3 type="section" n="4"><p> Ad hanc honestissimam
 contentionem beneficiis beneficia vincendi sic nos adhortatur Chrysippus, ut dicat verendum esse, ne, quia
 Charites Iovis filiae sunt, parum se grate gerere sacri-
  legium sit et tam bellis puellis fiat iniuria !
</p></div3>

<div3 type="section" n="5"><p> Tu me
 aliquid eorum doce, per quae beneficentior gratiorque
 adversus bene merentes fiam, per quae obligantium

 <pb id="p.20"/>
 obligatorumque animi certent, ut, qui praestiterunt,
 obliviscantur, pertinax sit memoria debentium. Istae
 vero ineptiae poetis relinquantur, quibus aures oblec-
  tare propositum est et dulcem fabulam nectere.
</p></div3>

<div3 type="section" n="6"><p> At
 qui ingenia sanare et fidem in rebus humanis retinere,
 memoriam officiorum ingerere animis volunt, serio
 loquantur et magnis viribus agant ; nisi forte existimas levi ac fabuloso sermone et anilibus argumentis
 prohiberi posse rem perniciosissimam, beneficiorum
 novas tabulas.
 </p>
</div3></div2>

<div2 type="chapter" n="5">

<div3 type="section" n="1"><p> Sed quemadmodum supervacua transcurram,
 ita exponam necesse est hoc primum nobis esse discendum, quid accepto beneficio debeamus. Debere
 enim se ait<note> ait added by Madvig.

</note> alius pecuniam, quam accepit, alius con-
  sulatum, alius sacerdotium, alius provinciam.
</p></div3>

<div3 type="section" n="2"><p> Ista
 autem sunt meritorum signa, non merita. Non
 potest beneficium manu tangi ; res animo geritur.
 Multum interest inter materiam beneficii et beneficium ; itaque nec aurum nec argentum nec quicquam eorum, quae pro maximis accipiuntur, beneficium est, sed ipsa tribuentis voluntas. Imperiti
 autem id, quod oculis incurrit et quod traditur
 possideturque, solum notant, cum contra illud, quod
 in re carum atque pretiosum est, parvi pendunt.
</p></div3>

<div3 type="section" n="3"><p> Haec, quae tenemus, quae aspicimus, in quibus
 cupiditas nostra haeret, caduca sunt, auferre nobis
 et fortuna et iniuria potest. Beneficium etiam amisso

 <pb id="p.22"/>
 eo, per quod datum est, durat ; est enim recte
 factum, quod irritum nulla vis efficit.
</p></div3>

<div3 type="section" n="4"><p> Amicum a piratis redemi, hunc alius hostis excepit
 et in carcerem condidit ; non beneficium, sed usum
 beneficii mei sustulit. Ex naufragio alicui raptos vel
 ex incendio liberos reddidi, hos vel morbus vel aliqua
 fortuita iniuria eripuit ; manet etiam sine illis, quod
  in illis datum est.
</p></div3>

<div3 type="section" n="5"><p> Omnia itaque, quae falsum beneficii nomen usurpant, ministeria sunt, per quae se
 voluntas amica explicat. Hoc in aliis quoque rebus
  evenit, ut aliubi sit species rei, aliubi ipsa res. Imperator aliquem torquibus, murali et civica donat.
</p></div3>

<div3 type="section" n="6"><p>
 Quid habet per se corona pretiosum ? Quid praetexta ? Quid fasces ? Quid tribunal et currus ?
 Nihil horum honor est, sed honoris insigne. Sic non
 est beneficium id, quod sub oculos venit, sed beneficii
 vestigium et nota.
 </p>
</div3></div2>

<div2 type="chapter" n="6">

<div3 type="section" n="1"><p> Quid est ergo beneficium ? Benevola actio
 tribuens gaudium capiensque tribuendo in id, quod
 facit, prona et sponte sua parata. Itaque non, quid
 fiat aut quid detur, refert, sed qua mente, quia beneficium non in eo, quod fit aut datur, consistit, sed in
  ipso dantis aut facientis animo.
</p></div3>

<div3 type="section" n="2"><p> Magnum autem esse
 inter ista discrimen vel ex hoc intellegas licet, quod

 <pb id="p.24"/>
 beneficium utique bonum est, id autem, quod fit aut
 datur, nec bonum nec malum est. Animus est, qui
 parva extollit, sordida illustrat, magna et in pretio
 habita dehonestat ; ipsa, quae appetuntur, neutram
 naturam habent, nec boni nec mali; refert, quo illa
  rector impellat, a quo forma rebus datur.
</p></div3>

<div3 type="section" n="3"><p> Non est
 beneficium ipsum, quod numeratur aut traditur, sicut
 ne in victimis quidem, licet opimae sint auroque
 praefulgeant, deorum est honor sed recta ac pia
 voluntate venerantium. Itaque boni etiam farre ac
 fitilla religiosi sunt ; mali rursus non effugiunt impietatem, quamvis aras sanguine multo cruentaverint.
 </p>
</div3></div2>

<div2 type="chapter" n="7">

<div3 type="section" n="1"><p> Si beneficia in rebus, non in ipsa benefaciendi voluntate consisterent, eo maiora essent,
 quo maiora sunt, quae accipimus. Id autem falsum
 est ; non numquam enim magis nos obligat, qui dedit
 parva magnifice, qui " regum aequavit opes animo,"
 qui exiguum tribuit sed libenter, qui paupertatis suae
 oblitus est, dum meam respicit, qui non voluntatem
 tantum iuvandi habuit sed cupiditatem, qui accipere
 se putavit beneficium, cum daret, qui dedit tamquam
 numquam1 recepturus, recepit, tamquam non dedisset, qui occasionem, qua prodesset, et occupavit et
  quaesiit.
</p></div3>

<div3 type="section" n="2"><p> Contra ingrata sunt, ut dixi, licet re ac

 <pb id="p.26"/>
 specie magna videantur, quae danti aut extorquentur
 aut excidunt, multoque gratius venit, quod facili quam
  quod plena manu datur.
</p></div3>

<div3 type="section" n="3"><p> Exiguum est, quod in me
 contulit, sed amplius non potuit ; at hic quod dedit,
 magnum est, sed dubitavit, sed distulit, sed, cum
 daret, gemuit, sed superbe dedit, sed circumtulit et
 placere non ei, cui praestabat, voluit; ambitioni
 dedit, non mihi.
 </p>
</div3></div2>

<div2 type="chapter" n="8">

<div3 type="section" n="1"><p> Socrati cum multa pro suis quisque facultatibus offerrent, Aeschines, pauper auditor:
 " Nihil," inquit, " dignum te, quod dare tibi possim,
 invenio et hoc uno modo pauperem esse me sentio.
 Itaque dono tibi, quod unum habeo, me ipsum.
 Hoc munus rogo, qualecumque est, boni consulas
 cogitesque alios, cum multum tibi darent, plus
  sibi reliquisse." Cui Socrates :
</p></div3>

<div3 type="section" n="2"><p> " Quidni tu," inquit,
 " magnum munus mihi dederis, nisi forte te parvo
 aestimas ? Habebo itaque curae, ut te meliorem
 tibi reddam, quam accepi." Vicit Aeschines hoc
 munere Alcibiadis parem divitiis animum et omnem
 iuvenum opulentorum munificentiam.
 </p>
</div3></div2>

<div2 type="chapter" n="9">

<div3 type="section" n="1"><p> Vides, quomodo animus inveniat liberalitatis
 materiam etiam inter angustias. Videtur mihi
 dixisse : " Nihil egisti, fortuna, quod me pauperem
 esse voluisti; expediam dignum nihilo minus huic viro

 <pb id="p.28"/>
 munus, et quia de tuo non possum, de meo dabo."
 Neque est, quod existimes illum vilem sibi fuisse :
 pretium se sui fecit. Ingeniosus adulescens invenit,
 quemadmodum Socraten sibi daret. Non quanta
 quaeque sint, sed a quali profecta, prospiciendum.<note> quali profecta prospiciendum Hosius before a lacuna:
quali proficiendum NRP; quali profecta scire proficit
Pr√©chac.
</note>
</p></div3>

<div3 type="section" n="2"><p> Callidus<note> Before callidus Pr√©chac supplies En dominus and for
opinio below reads Opimio (cf. Hor. Sat. ii. 3. 142).
</note> non difficilem aditum praebuit immodica
 cupientibus spesque improbas nihil re adiuturus verbis
 fovit ; at peior opinio, si lingua asper, vultu gravis
 cum invidia fortunam suam explicuit. Colunt enim
 detestanturque felicem et, si potuerint, eadem facturi
 odere facientem.<note> After facientem Hosius indicates a lacuna.
</note>
</p></div3>

<div3 type="section" n="3"><p> Coniugibus alienis ne clam quidem sed aperte
 ludibrio habitis suas aliis permisere. Rusticus, inhumanus ac mali moris et inter matronas abominanda
 condicio est, si quis coniugem suam in sella prostare
 vetuit et vulgo admissis inspectoribus vehi perspicuam
  undique.
</p></div3>

<div3 type="section" n="4"><p> Si quis nulla se amica fecit insignem nec
 alienae uxori annuum praestat, hunc matronae
 humilem et sordidae libidinis et ancillariolum vocant.
 Inde decentissimum sponsaliorum genus est adulterium et in consensu vidui caelibatus, quoniam nemo

 <pb id="p.30"/>
  uxorem duxit, nisi qui abduxit.
</p></div3>

<div3 type="section" n="5"><p> Iam rapta spargere,
 sparsa fera et acri avaritia recolligere certant; nihil
 pensi habere, paupertatem alienam contemnere,
 suam magis<note> magis added by Gertz ; omitted by Hosius.

</note> quam ullum aliud vereri malum, pacem
 iniuriis perturbare, imbecilliores vi ac metu premere.
 Nam provincias spoliari et nummarium tribunal
 audita utrimque licitatione alteri addici non mirum,
 quoniam, quae emeris, vendere gentium ius est !
 </p>
</div3></div2>

<div2 type="chapter" n="10">

<div3 type="section" n="1"><p> Sed longius nos impetus evehit provocante
 materia ; itaque sic finiamus, ne in nostro saeculo
 culpa subsidat. Hoc maiores nostri questi sunt, hoc
 nos querimur, hoc posteri nostri querentur, eversos
 mores, regnare nequitiam, in deterius res humanas
 et omne nefas labi. At ista eodem stant loco
 stabuntque, paulum dumtaxat ultra aut citra mota,
 ut fluctus, quos aestus accedens longius extulit,
  recedens interiore litorum vestigio tenuit.
</p></div3>

<div3 type="section" n="2"><p> Nunc in
 adulteria magis quam in alia peccabitur, abrumpetque
 frenos pudicitia ; nunc conviviorum vigebit furor et
 foedissimum patrimoniorum exitium, culina ; nunc
 cultus corporum nimius et formae cura prae se ferens
 animi deformitatem ; nunc in petulantiam et audaciam erumpet male dispensata libertas ; nunc in

 <pb id="p.32"/>
 crudelitatem privatam ac publicam ibitur bellorumque civilium insaniam, qua omne sanctum ac sacrum
 profanetur ; habebitur aliquando ebrietati honor, et
 plurimum meri cepisse virtus erit.
</p></div3>

<div3 type="section" n="3"><p> Non expectant uno loco vitia, sed mobilia et inter
 se dissidentia tumultuantur, pellunt in vicem fuganturque ; ceterum idem semper de nobis pronuntiare
 debebimus, malos esse nos, malos fuisse, &mdash; invitus
  adiciam, et futuros esse.
</p></div3>

<div3 type="section" n="4"><p> Erunt homicidae, tyranni,
 fures, adulteri, raptores, sacrilegi, proditores ; infra
 omnia ista ingratus est, nisi quod omnia ista ab
 ingrato sunt, sine quo vix ullum magnum facinus
 adcrevit.
 Hoc tu cave tamquam maximum crimen ne
 admittas ; ignosce tamquam levissime, si admissum
 est. Haec est enim iniuriae summa : beneficium
 perdidisti. Salvum est enim tibi ex illo, quod est
  optimum : dedisti.
</p></div3>

<div3 type="section" n="5"><p> Quemadmodum autem curandum est, ut in eos potissimum beneficia conferamus, qui grate responsuri erunt, ita quaedam,
 etiam si male de illis sperabitur, faciemus tribuemusque, non solum si iudicabimus ingratos fore, sed si sciemus fuisse. Tamquam si filios alicui restituere
 potero magno periculo liberatos sine ullo meo, non
 dubitabo. Dignum etiam impendio sanguinis mei
 tuebor et in partem discriminis veniam ; indignum

 <pb id="p.34"/>
 si eripere latronibus potero clamore sublato, salutarem
 vocem homini non pigebit emittere.
 </p>
</div3></div2>

<div2 type="chapter" n="11">

<div3 type="section" n="1"><p> Sequitur, ut dicamus, quae beneficia danda
 sint et quemadmodum. Primum demus necessaria,
 deinde utilia, deinde iucunda, utique mansura. Incipiendum est autem a necessariis ; aliter enim ad
 animum pervenit, quod vitam continet, aliter, quod
 exornat aut instruit. Potest in eo aliquis fastidiosus
 esse aestimator, quo facile cariturus est, de quo dicere
 licet : " Recipe, non desidero ; meo contentus sum."
 Interim non reddere tantum libet, quod acceperis,
 sed abicere.
</p></div3>

<div3 type="section" n="2"><p> Ex his, quae necessaria sunt, quaedam primum
 obtinent locum, sine quibus non possumus vivere,
 quaedam secundum, sine quibus non debemus,
  quaedam tertium, sine quibus nolumus.
</p></div3>

<div3 type="section" n="3"><p> Prima huius
 notae sunt : hostium manibus eripi et tyrannicae
 irae et proscriptioni et aliis periculis, quae varia et
 incerta humanam vitam obsident. Quidquid horum
 discusserimus, quo maius ac terribilius erit, hoc
 maiorem inibimus gratiam ; subit enim cogitatio,
 quantis sint liberati malis, et lenocinium est muneris
 antecedens metus. Nec tamen ideo debemus tardius
 quemquam servare, quam possumus, ut muneri
  nostro timor imponat pondus.
</p></div3>

<div3 type="section" n="4"><p> Proxima ab his sunt,

 <pb id="p.36"/>
 sine quibus possumus quidem vivere, sed ut mors
 potior sit, tamquam libertas et pudicitia et mens
 bona. Post haec habebimus coniunctione ac sanguine
 usuque et consuetudine longa cara, ut liberos, coniuges, penates, cetera, quae usque eo animus sibi
 applicuit, ut ab illis quam vita divelli gravius
 existimet.
</p></div3>

<div3 type="section" n="5"><p> Subsecuntur utilia, quorum varia et lata materia
 est ; hic erit pecunia non superfluens sed ad sanum
 modum habendi parata ; hic erit honor et processus
 ad altiora tendentium ; nec enim utilius quicquam
 est quam sibi utilem fieri.
 Iam cetera ex abundanti veniunt delicatos factura.
 In his sequemur, ut opportunitate grata sint, ut non
 vulgaria, quaeque aut pauci habuerint aut pauci intra
 hanc aetatem aut hoc modo, quae, etiam si natura
  pretiosa non sunt, tempore aut loco fiant.
</p></div3>

<div3 type="section" n="6"><p> Videamus,
 quid oblatum maxime voluptati futurum sit, quid
 frequenter occursurum habenti, ut totiens nobiscum
 quotiens cum illo sit. Utique cavebimus, ne munera
 supervacua mittamus, ut feminae aut seni arma
 venatoria, ut rustico libros, ut studiis ac litteris
 dedito retia. Aeque ex contrario circumspiciemus,

 <pb id="p.38"/>
 ne, dum grata mittere volumus, suum cuique morbum exprobratura mittamus, sicut ebrioso vina
 et valetudinario medicamenta. Maledictum enim
 incipit esse, non munus, in quo vitium accipientis
 adgnoscitur.
 </p>
</div3></div2>

<div2 type="chapter" n="12">

<div3 type="section" n="1"><p> Si arbitrium dandi penes nos est, praecipue
 mansura quaeremus, ut quam minime mortale munus
 sit. Pauci enim sunt tam grati, ut, quid acceperint,
 etiam si non vident, cogitent. Ingratos quoque
 memoria cum ipso munere incurrit, ubi ante oculos
 est et oblivisci sui non sinit, sed auctorem suum
 ingerit et inculcat. Eo quidem magis duratura
 quaeramus, quia numquam admonere debemus ; ipsa
  res evanescentem memoriam excitet.
</p></div3>

<div3 type="section" n="2"><p> Libentius
 donabo argentum factum quam signatum ; libentius
 statuas quam vestem et quod usus brevis deterat.
 Apud paucos post rem manet gratia ; plures sunt,
 apud quos non diutius in animo sunt donata, quam
 in usu. Ego, si fieri potest, consumi munus meum
 nolo ; extet, haereat amico meo, convivat.
</p></div3>

<div3 type="section" n="3"><p> Nemo tam stultus est, ut monendus sit, ne cui
 gladiatores aut venationem iam munere edito mittat
 et vestimenta aestiva bruma, hiberna solstitio. Sit
 in beneficio sensus communis ; tempus, locum ob-

 <pb id="p.40"/>
 servet, personas, quia momentis quaedam grata et
 ingrata sunt. Quanto acceptius est, si id damus,
 quod quis non habet, quam cuius copia abundat, quod
 diu quaerit nec invenit, quam quod ubique visurus
  est !
</p></div3>

<div3 type="section" n="4"><p> Munera non tam pretiosa quam rara et exquisita sint, quae etiam apud divitem sui locum
 faciant, sicut gregalia quoque poma et post paucos
 dies itura in fastidium delectant, si provenere
 maturius. Illa quoque non erunt sine honore, quae
 aut nemo illis alius dedit aut nos nulli alii.
 </p>
</div3></div2>

<div2 type="chapter" n="13">

<div3 type="section" n="1"><p> Alexandro Macedoni, cum victor Orientis
 animos supra humana tolleret. Corinthii per legatos
 gratulati sunt et civitate illum sua donaverunt. Cum
 risisset hoc Alexander officii genus, unus ex legatis :
 " Nulli," inquit, " civitatem umquam dedimus alii
  quam tibi et Herculi."
</p></div3>

<div3 type="section" n="2"><p> Libens accepit non dilutum
 honorem et legatos invitatione aliaque humanitate
 prosecutus cogitavit, non qui sibi civitatem darent,
 sed cui dedissent ; et homo gloriae deditus, cuius
 nec naturam nec modum noverat. Herculis Liberique
 vestigia sequens ac ne ibi quidem resistens, ubi illa
 defecerant, ad socium honoris sui respexit a dantibus,
 tamquam caelum, quod mente vanissima complecte-

 <pb id="p.42"/>
  batur, teneret, quia Herculi aequabatur !
</p></div3>

<div3 type="section" n="3"><p> Quid enim
 illi simile habebat vesanus adulescens, cui pro virtute
 erat felix temeritas ? Hercules nihil sibi vicit;
 orbem terrarum transivit non concupiscendo, sed
 iudicando, quid vinceret, malorum hostis, bonorum
 vindex, terrarum marisque pacator. At hic a pueritia
 latro gentiumque vastator, tam hostium pernicies
 quam amicorum, qui summum bonum duceret terrori
 esse cunctis mortalibus, oblitus non ferocissima
 tantum, sed ignavissima quoque animalia timeri ob
 malum virus.
 </p>
</div3></div2>

<div2 type="chapter" n="14">

<div3 type="section" n="1"><p> Ad propositum nunc revertamur. Beneficium
 si qui quibuslibet dat, nulli gratum est ; nemo se
 stabularii aut cauponis hospitem iudicat nec convivam dantis epulum, ubi dici potest : " Quid enim
 in me contulit ? Nempe hoc, quod et in illum vix
 bene notum sibi et in illum etiam inimicum ac
 turpissimum hominem. Numquid enim me dignum
 iudicavit ? Morbo suo morem gessit ! " Quod voles
 gratum esse, rarum effice; quivis<note> quivis Pr√©chac : quis N; so Hosius adding volgaria
after imputari.
</note> patitur sibi imputari.
</p></div3>

<div3 type="section" n="2"><p> Nemo haec ita interpretetur, tamquam reducam
 liberalitatem et frenis artioribus reprimam ; illa vero,
 in quantum libet, exeat, sed eat, non erret. Licet ita
 largiri, ut unusquisque, etiam si cum multis accepit,

 <pb id="p.44"/>
  in populo se esse non putet.
</p></div3>

<div3 type="section" n="3"><p> Nemo non habeat
 aliquam familiarem notam, per quam speret se propius admissum. Dicat : " Accepi idem, quod ille,
 sed ultro. Accepi, quod ille, sed ego intra breve
 tempus, cum ille diu meruisset. Sunt, qui idem
 habeant, sed non eisdem verbis datum, non eadem
 comitate tribuentis. Ille accepit, cum rogasset ; ego
 non rogaram. Ille accepit, sed facile redditurus, sed
 cuius senectus et libera orbitas magna promittebat ;
 mihi plus dedit, quamvis idem dederit, quia sine
  spe recipiendi dedit."
</p></div3>

<div3 type="section" n="4"><p> Quemadmodum meretrix ita
 inter multos se dividet, ut nemo non aliquod signum
 familiaris animi ferat, ita, qui beneficia sua amabilia
 esse vult, excogitet, quomodo et multi obligentur et
 tamen singuli habeant aliquid, quo se ceteris praeferant.
 </p>
</div3></div2>

<div2 type="chapter" n="15">

<div3 type="section" n="1"><p> Ego vero beneficiis non obicio moras ; quo
 plura maioraque fuerint, plus adferent laudis. At sit
 iudicium ; neque enim cordi esse cuiquam possunt
  forte ac temere data.
</p></div3>

<div3 type="section" n="2"><p> Quare si quis existimat nos,
 cum ista praecipimus, benignitatis fines introrsus referre et illi minus laxum limitem aperire, ne perperam
 monitiones nostras exaudivit.<note> exaudivit Pr√©chac : exaudiat O : exaudit Hosius.
</note> Quam enim virtutem

 <pb id="p.46"/>
 magis veneramur ? Cui magis stimulos addimus ?
 Quibusve tam convenit haec adhortatio quam nobis
  societatem generis humani sancientibus ?
</p></div3>

<div3 type="section" n="3"><p> Quid ergo
 est ? Cum sit nulla honesta vis animi, etiam si a
 recta voluntate incepit, nisi quam virtutem modus
 fecit, veto liberalitatem nepotari. Tunc iuvat accepisse beneficium et supinis quidem manibus, ubi
 illud ratio ad dignos perducit, non quolibet casus
 et consilii indigens impetus defert ; quod ostentare
  libet et inscribere sibi.
</p></div3>

<div3 type="section" n="4"><p> Beneficia tu vocas, quorum
 auctorem fateri pudet ? At illa quanto gratiora sunt
 quantoque in partem interiorem animi numquam
 exitura descendunt, cum delectant cogitantem magis
 a quo, quam quid acceperis ?
</p></div3>

<div3 type="section" n="5"><p> Crispus Passienus solebat dicere quorundam se
 iudicium malle quam beneficium, quorundam beneficium malle quam iudicium, et subiciebat exempla.
 " Malo," aiebat, " divi Augusti iudicium, malo
  Claudii beneficium." Ego vero nullius puto expetendum esse beneficium, cuius vile iudicium est.
</p></div3>

<div3 type="section" n="6"><p>
 Quid ergo ? Non erat accipiendum a Claudio, quod
 dabatur ? Erat, sed sicut a fortuna, quam scires
 posse statim malam fieri. Quid ista inter se mixta

 <pb id="p.48"/>
 dividimus ? Non est beneficium, cui deest pars
 optima, datum esse iudicio : alioqui pecunia ingens,
 si non ratione nec recta voluntate donata est, non
 magis beneficium est quam thesaurus. Multa sunt
 autem, quae oportet accipere nec debere.</p>
</div3></div2>
</div1>

 <pb id="p.50"/>
 <div1 type="book" n="2"><head>Liber II</head>

 <div2 type="chapter" n="1">

<div3 type="section" n="1"><p> Inspiciamus, Liberalis virorum optime, id quod
 ex priore parte adhuc superest, quemadmodum
 dandum sit beneficium ; cuius rei expeditissimam
 videor monstraturus viam : sic demus, quomodo
  vellemus accipere.
</p></div3>

<div3 type="section" n="2"><p> Ante omnia libenter, cito, sine
 ulla dubitatione.
 Ingratum est beneficium, quod diu inter dantis
 manus haesit, quod quis aegre dimittere visus est et sic
 dare, tamquam sibi eriperet. Etiam si quid intervenit
 morae, evitemus omni modo, ne deliberasse videamur;
 proximus est a negante, qui dubitavit, nullamque
 iniit gratiam. Nam eum in beneficio iucundissima sit
 tribuentis voluntas, quia nolentem se tribuisse ipsa
 cunctatione testatus est, non dedit sed adversus
 ducentem male retinuit ; multi autem sunt, quos
 liberales facit frontis infirmitas.
</p></div3>

<div3 type="section" n="3"><p> Gratissima sunt beneficia parata, facilia, occurrentia, ubi nulla mora
 fuit nisi in accipientis verecundia. Optimum est

 <pb id="p.52"/>
 antecedere desiderium cuiusque, proximum sequi.
 Illud melius, occupare ante quam rogemur, quia, cum
 homini probo ad rogandum os concurrat et suffundatur rubor, qui hoc tormentum remittit, multiplicat
  munus suum.
</p></div3>

<div3 type="section" n="4"><p> Non tulit gratis, qui, cum rogasset,
 accepit, quoniam quidem, ut maioribus nostris
 gravissimis viris visum est, nulla res carius constat,
 quam quae precibus empta est. Vota homines parcius
 facerent, si palam facienda essent ; adeo etiam deos,
 quibus honestissime supplicamus, tacite malumus et
 intra nosmet ipsos precari.
 </p>
</div3></div2>

<div2 type="chapter" n="2">

<div3 type="section" n="1"><p> Molestum verbum est, onerosum, demisso vultu
 dicendum, rogo. Huius facienda est gratia amico
 et quemcumque amicum sis promerendo facturus ;
 properet licet, sero beneficium dedit, qui roganti
 dedit. Ideo divinanda cuiusque voluntas et, cum
 intellecta est, necessitate gravissima rogandi liberanda est; illud beneficium iucundum victurum in
  animo scias, quod obviam venit.
</p></div3>

<div3 type="section" n="2"><p> Si non contigit
 praevenire, plura rogantis verba intercidamus ; ne
 rogati videamur sed certiores facti, statim promittamus facturosque nos, etiam antequam interpellemur, ipsa festinatione approbemus. Quemadmodum
 in aegris opportunitas cibi salutaris est et aqua

 <pb id="p.54"/>
 tempestive data remedii locum obtinuit, ita, quamvis
 leve et vulgare beneficium est, si praesto fuit, si
 proximam quamque horam non perdidit, multum sibi
 adicit gratiamque pretiosi sed lenti et diu cogitati
 muneris vincit. Qui tam parate facit, non est dubium,
 quin libenter faciat ; itaque laetus facit et induit sibi
 animi sui vultum.
 </p>
</div3></div2>

<div2 type="chapter" n="3">

<div3 type="section" n="1"><p> Ingentia quorundam beneficia silentium aut
 loquendi tarditas imitata gravitatem et tristitiam
 corrupit, cum promitterent vultu negantium. Quanto
 melius adicere bona verba rebus bonis et praedicatione humana benignaque commendare, quae
  praestes !
</p></div3>

<div3 type="section" n="2"><p> Ut ille se castiget, quod tardior in rogando
 fuit, adicias licet familiarem querellam : " Irascor
 tibi, quod, cum aliquid desiderasses, non olim scire
 me voluisti, quod tam diligenter rogasti, quod quemquam adhibuisti. Ego vero gratulor mihi, quod experiri animum meum libuit ; postea, quidquid desiderabis, tuo iure exiges ; semel rusticitati tuae
  ignoscitur."
</p></div3>

<div3 type="section" n="3"><p> Sic efficies, ut animum tuum pluris
 aestimet quam illud, quidquid est, ad quod petendum
 venerat. Tune est summa virtus tribuentis, tunc
 benignitas, ubi ille, qui discessit, dicet sibi : " Magnum hodie lucrum feci; malo, quod illum talem
 inveni, quam si multiplicatum hoc ad me, de quo

 <pb id="p.56"/>
 loquebar, alia via pervenisset; huic eius animo
 numquam parem gratiam referam."
 </p>
</div3></div2>

<div2 type="chapter" n="4">

<div3 type="section" n="1"><p> At plerique sunt, qui beneficia asperitate
 verborum et supercilio in odium adducunt eo sermone
 usi, ea superbia, ut impetrasse paeniteat. Aliae
 deinde post rem promissam secuntur morae ; nihil
 autem est acerbius, quam ubi quoque, quod<note> quod commonly added.

</note> im-
  petrasti, rogandum est.
</p></div3>

<div3 type="section" n="2"><p> Repraesentanda sunt beneficia, quae a quibusdam accipere difficilius est quam
 impetrare. Hic rogandus est, ut admoneat, ille, ut
 consummet ; sic unum munus per multorum manus
 teritur, ex quo gratiae minimum apud promittentem
 remanet, quia auctori detrahit, quisquis post illum
  rogandus est.
</p></div3>

<div3 type="section" n="3"><p> Hoc itaque curae habebis, si grate
 aestimari, quae praestabis, voles, ut beneficia tua
 inlibata, ut integra ad eos, quibus promissa sunt,
 perveniant, sine ulla, quod aiunt, deductione. Nemo
 illa intercipiat, nemo detineat ; nemo in eo, quod
 daturus es, gratiam suam facere potest, ut non tuam
 minuat.
 </p>
</div3></div2>

<div2 type="chapter" n="5">

<div3 type="section" n="1"><p> Nihil aeque amarum quam diu pendere;
 aequiore quidam animo ferunt praecidi spem suam
 quam trahi. Plerisque autem hoc vitium est ambitione prava differendi promissa, ne minor sit rogantium turba, quales regiae potentiae ministri sunt,

 <pb id="p.58"/>
 quos delectat superbiae suae longum spectaculum,
 minusque se iudicant posse, nisi diu multumque
 singulis, quid possint, ostenderint. Nihil confestim,
 nihil semel faciunt; iniuriae illorum praecipites,
  lenta beneficia sunt.
</p></div3>

<div3 type="section" n="2"><p> Quare verissimum existima,
 quod ille comicus dixit :
 <quote rend="blockquote"><l rend="F" part="N">Quid ? tu non intellegis</l>
 <l part="N">tantum te gratiae demere, quantum morae adicis ?</l></quote>
 Inde illae voces, quas ingenuus dolor exprimit :
 " Fac, si quid facis " et: " Nihil tanti est ; malo
 mihi iam neges." Ubi in taedium adductus animus
 incipit beneficium odisse, dum expectat, potest ob id
  gratus esse ?
</p></div3>

<div3 type="section" n="3"><p> Quemadmodum acerbissima crudelitas
 est, quae trahit poenam, et misericordiae genus est
 cito occidere, quia tormentum ultimum finem sui
 secum adfert, quod antecedit tempus, maxima venturi supplicii pars est, ita maior est muneris gratia,
 quo minus diu pependit. Est enim etiam bonarum
 rerum sollicita expectatio, et eum plurima beneficia remedium alicuius rei adferant, qui aut diutius
 torqueri patitur, quem protinus potest liberare, aut
  tardius gaudere, beneficio suo manus adfert.
</p></div3>

<div3 type="section" n="4"><p> Omnis
 benignitas properat, et proprium est libenter facientis
 cito facere ; qui tarde et diem de die extrahens
 profuit, non ex animo fecit. Ita duas res maximas
 perdidit, et tempus et argumentum amicae voluntatis ; tarde velle nolentis est.

 <pb id="p.60"/>
 </p>
</div3></div2>

<div2 type="chapter" n="6">

<div3 type="section" n="1"><p> In omni negotio. Liberalis, non minima portio
 est, quomodo quidque aut dicatur aut fiat. Multum
 celeritas adiecit, multum abstulit mora. Sicut in telis
 eadem ferri vis est, sed infinitum interest, utrum excusso lacerto torqueantur an remissa manu effluant,
 gladius idem et stringit et transforat, quam presso
 articulo venerit, refert, ita<note> ita added by Haase ; omitted by Hosius.

</note> idem est, quod datur, sed
  interest, quomodo detur.
</p></div3>

<div3 type="section" n="2"><p> Quam dulce, quam pretiosum est, si gratias sibi agi non est passus, qui dedit, si
 dedisse, dum dat, oblitus est ! Nam corripere eum,
 cui cum maxime aliquid praestes, dementia est et
 inserere contumeliam meritis. Itaque non sunt
 exasperanda beneficia nec quicquam illis triste
 miscendum. Etiam si quid erit, de quo velis admonere, aliud tempus eligite.
 </p>
</div3></div2>

<div2 type="chapter" n="7">

<div3 type="section" n="1"><p> Fabius Verrucosus beneficium ab homine
 dure aspere datum panem lapidosum vocabat, quem
 esurienti accipere necessarium sit, esse acerbum.
</p></div3>

<div3 type="section" n="2"><p> Ti. Caesar rogatus a Nepote Mario praetorio, ut
 aeri alieno eius succurreret, edere illum sibi nomina
 creditorum iussit ; hoc non est donare sed creditores
 convocare. Cum edita essent, scripsit Nepoti iussisse
 se pecuniam solvi adiecta contumeliosa admonitione.
 Effecit, ut Nepos nec aes alienum haberet nec bene-

 <pb id="p.62"/>
 fidum; liberavit illum a creditoribus, sibi non
  obligavit. Aliquid Tiberius secutus est ;
</p></div3>

<div3 type="section" n="3"><p> puto, noluit
 plures esse, qui idem rogaturi concurrerent. Ista
 fortasse efficax ratio fuerit ad hominum improbas
 cupiditates pudore reprimendas, beneficium vero
 danti tota alia sequenda est via. Omni genere, quod
 des, quo sit acceptatius, adornandum est. Hoc vero
 non est beneficium dare, deprehendere est.
 </p>
</div3></div2>

<div2 type="chapter" n="8">

<div3 type="section" n="1"><p> Et ut in transitu de hac quoque parte dicam,
 quid sentiam, ne principi quidem satis decorum
 est donare ignominiae causa. " Tamen," inquit,
 " effugere Tiberius ne hoc quidem modo, quod
 vitabat, potuit ; nam aliquot postea, qui idem
 rogarent, inventi sunt, quos omnes iussit reddere in
 senatu aeris alieni causas, et ita illis certas summas
  dedit." Non est illud liberalitas, censura est.
</p></div3>

<div3 type="section" n="2"><p>
 Auxilium est, principale tributum est ; beneficium
 non est, cuius sine rubore meminisse non possum.
 Ad iudicem missus sum ; ut impetrarem, causam
 dixi.
 </p>
</div3></div2>

<div2 type="chapter" n="9">

<div3 type="section" n="1"><p> Praecipiunt itaque omnes auctores sapientiae quaedam beneficia palam danda, quaedam
 secreto. Palam, quae consequi gloriosum, ut militaria dona, ut honores et quidquid aliud notitia
  pulchrius fit;
</p></div3>

<div3 type="section" n="2"><p> rursus, quae non producunt nec
 honestiorem faciunt, sed succurrunt infirmitate

 <pb id="p.64"/>
 egestati, ignominiae, tacite danda sunt, ut nota
 sint solis, quibus prosunt.
 </p>
</div3></div2>

<div2 type="chapter" n="10">

<div3 type="section" n="1"><p> Interdum etiam ipse, qui iuvatur, vel<note> vel added by Pr√©chac.
</note> fallendus<note> favellendus N1: fallendus Hosius.

</note> est, ut habeat nec, a quo acceperit, sciat.
 Arcesilan aiunt amico pauperi et paupertatem suam
 dissimulanti, aegro autem et ne hoc quidem confitenti deesse sibi in sumptum ad necessarios usus,
 clam succurrendum iudicasse ; pulvino eius ignorantis
 sacculum subiecit, ut homo inutiliter verecundus,
 quod desiderabat, inveniret potius quam acciperet.
</p></div3>

<div3 type="section" n="2"><p> " Quid ergo ? ille nesciet, a quo acceperit ? "
 Primum nesciat, si hoc ipsum beneficii pars est ;
 deinde multa alia faciam, multa tribuam, per quae
 intellegat et illius auctorem ; denique ille nesciet
 accepisse se, ego sciam me dedisse. " Parum est,"
 inquis. Parum, si fenerare cogitas ; sed si dare,
 quo genere accipienti maxime profuturum erit, dabis.
 Contentus eris te teste ; alioqui non bene facere
  delectat sed videri bene fecisse.
</p></div3>

<div3 type="section" n="3"><p> " Volo utique
 sciat." Debitorem quaeris. " Volo utique sciat."
 Quid ? si illi utilius est nescire, si honestius, si
 gratius, non in aliam partem abibis ? " Volo sciat."

 <pb id="p.66"/>
  Ita tu hominem non servabis in tenebris ?
</p></div3>

<div3 type="section" n="4"><p> Non
 nego, quotiens patitur res, respiciendum gaudium ex
 accipientis voluntate ; sin adiuvari illum et oportet
 et pudet, si, quod praestamus, offendit, nisi absconditur, beneficium in acta non mitto. Quidni ? ego
 illi non sum iudicaturus me dedisse, cum inter prima
 praecepta ac maxime necessaria sit, ne umquam
 exprobrem, immo ne admoneam quidem. Haec enim
 beneficii inter duos lex est : alter statim oblivisci
 debet dati, alter accepti numquam.
 </p>
</div3></div2>

<div2 type="chapter" n="11">

<div3 type="section" n="1"><p> Lacerat animum et premit frequens meritorum commemoratio. Libet exclamare, quod ille
 triumvirali proscriptione servatus a quodam Caesaris
 amico exclamavit, cum superbiam eius ferre non
 posset : " Redde me Caesari! " Quousque dices :
 " Ego te servavi, ego eripui morti " ? Istud, si meo
 arbitrio memini, vita est ; si tuo, mors est. Nihil tibi
 debeo, si me servasti, ut haberes, quem ostenderes.
 Quousque me circumducis ? Quousque oblivisci fortunae meae non sinis ? Semel in triumpho ductus
  essem! Non est dicendum, quid tribuerimus ;
</p></div3>

<div3 type="section" n="2"><p> qui
 admonet, repetit. Non est instandum, non est
 memoria renovanda, nisi ut aliud dando prioris
 admoneas.

 <pb id="p.68"/>
 Ne aliis quidem narrare debemus ; qui dedit beneficium, taceat, narret, qui accepit. Dicetur enim,
 quod illi ubique iactanti beneficium suum. " Non
 negabis," inquit, " te recepisse " ; et cum respondisset : " Quando ? " " Saepe quidem," inquit, " et
 multis locis, id est, quotiens et ubicumque narrasti."
</p></div3>

<div3 type="section" n="3"><p> Quid opus est eloqui, quid alienum occupare officium ? Est, qui istud facere honestius possit, quo
 narrante et hoc laudabitur, quod ipse non narras.
 Ingratum me iudicas, si istud te tacente nemo
 sciturus est ! Quod adeo non est committendum, ut
 etiam, si quis coram nobis narrabit, respondendum
 sit : " Dignissimus quidem ille est maioribus beneficiis, sed ego magis velle me scio omnia illi praestare
 quam adhuc praestitisse " ; et haec ipsa non verniliter nec ea figura, qua quidam reiciunt, quae magis
 ad se volunt adtrahere.
</p></div3>

<div3 type="section" n="4"><p> Deinde adicienda omnis humanitas. Perdet agricola, quod sparsit, si labores suos destituit in semine;
 multa cura sata perducuntur ad segetem ; nihil in
 fructum pervenit, quod non a primo usque ad ex-
  tremum aequalis cultura prosequitur. Eadem beneficiorum condicio est.
</p></div3>

<div3 type="section" n="5"><p> Numquid ulla maiora possunt

 <pb id="p.70"/>
 esse, quam quae in liberos patres conferunt ? Haec
 tamen irrita sunt, si in infantia deserantur, nisi
 longa pietas munus suum nutrit. Eadem ceterorum
 beneficiorum condicio est : nisi illa adiuveris, perdes;
 parum est dedisse, fovenda sunt. Si gratos vis habere,
 quos obligas, non tantum des oportet beneficia, sed
  ames. Praecipue, ut dixi, pareamus auribus ; admonitio taedium facit, exprobratio odium.
</p></div3>

<div3 type="section" n="6"><p> Nihil
 aeque in beneficio dando vitandum est quam superbia.
 Quid opus arrogantia vultus, quid tumore verborum?
 Ipsa res te extollit. Detrahenda est inanis iactatio;
 res loquentur nobis tacentibus. Non tantum in-
 gratum, sed invisum est beneficium superbe datum.
 </p>
</div3></div2>

<div2 type="chapter" n="12">

<div3 type="section" n="1"><p> C. Caesar dedit vitam Pompeio Penno, si dat,
 qui non aufert ; deinde absoluto et agenti gratias
 porrexit osculandum sinistrum pedem. Qui excusant
 et negant id insolentiae causa factum, aiunt socculum
 auratum, immo aureum, margaritis distinctum ostendere eum voluisse. Ita prorsus : quid hic contumeliosum est, si vir consularis aurum et margaritas
 osculatus est alioquin nullam partem in corpore eius
  electurus, quam purius oscularetur ?
</p></div3>

<div3 type="section" n="2"><p> Homo natus in
 hoc, ut mores liberae civitatis Persica servitute
 mutaret, parum iudicavit, si senator, senex, summis
 usus honoribus in conspectu principum supplex sibi

 <pb id="p.72"/>
 eo more iacuisset, quo hostes victi hostibus iacuere ;
 invenit aliquid infra genua, quo libertatem detruderet ! Non hoc est rem publicam calcare, et quidem,
 licet id aliquis non putet ad rem pertinere, sinistro
 pede ? Parum enim foede furioseque insolens fuerat,
 qui de capite consularis viri soccatus audiebat, nisi in
 os senatoris ingessisset imperator epigros suos !
 </p>
</div3></div2>

<div2 type="chapter" n="13">

<div3 type="section" n="1"><p> O superbia, magnae fortunae stultissimum
 malum ! Ut a te nihil accipere iuvat ! Ut omne
 beneficium in iniuriam convertis<note> Hosius adds ut te omnia nimia delectant.
</note>! Ut te omnia dedecent ! Quoque altius te sublevasti, hoc depressior
 es ostendisque tibi non datum adgnoscere ista bona,
 quibus tantum inflaris ; quidquid das, corrumpis.
</p></div3>

<div3 type="section" n="2"><p> Libet itaque interrogare, quid se tanto opere resupinet, quid vultum habitumque oris pervertat, ut
 malit personam habere quam faciem ? Iucunda sunt,
 quae humana fronte, certe leni placidaque tribuuntur,
 quae cum daret mihi superior, non exultavit supra
 me, sed quam potuit benignissimus fuit descenditque
 in aequum et detraxit muneri suo pompam, sic<note> sic Pr√©chac : si N, Hosius.
</note>
 observavit idoneum tempus, ut in occasione potius
  emam in necessitate succurreret.
</p></div3>

<div3 type="section" n="3"><p> Uno modo istis
 persuadebimus, ne beneficia sua insolentia perdant,
 si ostenderimus non ideo videri maiora, quod tumul-

 <pb id="p.74"/>
 tuosius data sunt ; ne ipsos quidem ob id cuiquam
 posse maiores videri; vanam esse superbiae magnitudinem et quae in odium etiam amanda perducat.
 </p>
</div3></div2>

<div2 type="chapter" n="14">

<div3 type="section" n="1"><p> Sunt quaedam nocitura impetrantibus, quae
 non dare sed negare beneficium est ; aestimabimus
 itaque utilitatem potius quam voluntatem petentium.
 Saepe enim noxia concupiscimus, nec dispicere, quam
 perniciosa sunt, licet, quia iudicium interpellat adfectus ; sed cum subsedit cupiditas, cum impetus ille flagrantis animi, qui consilium fugat, cecidit, detes-
  tamur perniciosos malorum munerum auctores.
</p></div3>

<div3 type="section" n="2"><p> Ut
 frigidam aegris negamus et lugentibus ac sibi iratis
 ferrum, ut amentibus, quidquid contra se usurus
 ardor petit, sic omnino,<note> omnino Pr√©chac after Gertz: omnium N, Hosius : omnia
most editors.

</note> quae nocitura sunt, impense
 ac summisse,non numquam etiam miserabiliter rogantibus perseverabimus non dare. Cum initia beneficiorum suorum spectare tum etiam exitus decet et
 ea dare, quae non tantum accipere, sed etiam acce-
  pisse delectet. Multi sunt, qui dicant :
</p></div3>

<div3 type="section" n="3"><p> " Scio hoc
 illi non profuturum, sed quid faciam ? Rogat, resistere precibus eius non possum ; viderit : de se, non de me queretur." Falsum est : immo de te et merito
 quidem; cum ad mentem bonam redierit, cum
 accessio illa, quae animum inflammabat, remiserit,

 <pb id="p.76"/>
 quidni eum oderit, a quo in damnum ac periculum
  suum adiutus est ?
</p></div3>

<div3 type="section" n="4"><p> Exorari in perniciem rogantium
 saeva bonitas est. Quemadmodum pulcherrimum
 opus est etiam invitos nolentesque servare, ita rogantibus pestifera largiri blandum et adfabile odium est.
 Beneficium demus, quod in usu magis ac magis placeat,
 quod numquam in malum vertat. Pecuniam non
 dabo, quam numeraturum adulterae sciam, nec in
 societate turpis facti aut consilii inveniar ; si potero,
  revocabo, si minus, non adiuvabo scelus.
</p></div3>

<div3 type="section" n="5"><p> Sive illum
 ira, quo non debebit, impellet, sive ambitionis calor
 abducet a tutis, in nullum malum vires a me sumere
 ipso1 patiar nec committam, ut possit quandoque
 dicere : " Ille amando me occidit." Saepe nihil interest inter amicorum munera et hostium vota;
 quidquid illi accidere optant, in id horum intempestiva indulgentia impellit atque instruit. Quid
 autem turpius quam quod evenit frequentissime, ut
 nihil intersit inter odium et beneficium ?
 </p>
</div3></div2>

<div2 type="chapter" n="15">

<div3 type="section" n="1"><p> Numquam in turpitudinem nostram reditura
 tribuamus. Cum summa amicitiae sit amicum sibi
 aequare, utrique simul consulendum est. Dabo
 egenti, sed ut ipse non egeam ; succurram perituro,

 <pb id="p.78"/>
 sed ut ipse non peream, nisi si futurus ero magni
  hominis aut magnae rei merces.
</p></div3>

<div3 type="section" n="2"><p> Nullum beneficium
 dabo, quod turpiter peterem. Nec exiguum dilatabo
 nec magna pro parvis accipi patiar ; nam ut qui, quod
 dedit,<note> dedit commonly added.

</note> imputat, gratiam destruit, ita qui, quantum
 det, ostendit, munus suum commendat, non expro-
  brat.
</p></div3>

<div3 type="section" n="3"><p> Respiciendae sunt cuique facultates suae viresque, ne aut plus praestemus, quam possumus, aut
 minus. Aestimanda est eius persona, cui damus ;
 quaedam enim minora sunt, quam ut exire a magnis
 viris debeant, quaedam accipiente maiora sunt.
 Utriusque itaque personam confer et ipsum inter
 illas, quod donabis, examina, numquid aut danti grave
 sit aut parum, numquid rursus, qui accepturus est,
 aut fastidiat aut non capiat.
 </p>
</div3></div2>

<div2 type="chapter" n="16">

<div3 type="section" n="1"><p> Urbem cuidam Alexander donabat, vesanus
 et qui nihil animo nisi grande conciperet. Cum ille,
 cui donabatur, se ipse mensus tanti muneris invidiam
 refugisset dicens non convenire fortunae suae : " Non
 quaero," inquit, " quid te accipere deceat, sed quid
 me dare." Animosa vox videtur et regia, cum sit
 stultissima. Nihil enim per se quemquam decet ;
 refert, qui det, cui, quando, quare, ubi, et cetera, sine

 <pb id="p.80"/>
  quibus facti ratio non constabit.
</p></div3>

<div3 type="section" n="2"><p> Tumidissimum
 animal ! Si illum accipere hoc non decet, nec te dare;
 habetur personarum ac dignitatium portio et, cum sit
 ubique virtus modus, aeque peccat, quod excedit,
 quam quod deficit. Liceat istud sane tibi et te in
 tantum fortuna sustulerit, ut congiaria tua urbes sint
 (quas quanto maioris animi fuit non capere quam
 spargere !) : est tamen aliquis minor, quam in sinu
 eius condenda sit civitas !
 </p>
</div3></div2>

<div2 type="chapter" n="17">

<div3 type="section" n="1"><p> Ab Antigono Cynicus petit talentum; respondit plus esse, quam quod Cynicus petere deberet.
 Repulsus petit denarium; respondit minus esse,
 quam quod regem deceret dare. " Turpissima eiusmodi cavillatio est ; invenit, quomodo neutrum daret.
 In denario regem, in talento Cynicum respexit, eum
 posset et denarium tamquam Cynico dare et talentum tamquam rex. Ut sit aliquid maius, quam quod
 Cynicus accipiat, nihil tam exiguum est, quod non
  honeste regis humanitas tribuat."
</p></div3>

<div3 type="section" n="2"><p> Si me interrogas,
 probo ; est enim intolerabilis res poscere nummos et
 contemnere. Indixisti pecuniae odium; hoc professus es, hanc personam induisti : agenda est. Iniquissimum est te pecuniam sub gloria egestatis ad-

 <pb id="p.82"/>
 quirere. Adspicienda ergo non minus sua cuique persona est quam eius, de quo iuvando quis cogitat.
</p></div3>

<div3 type="section" n="3"><p> Volo Chrysippi nostri uti similitudine de pilae lusu,
 quam cadere non est dubium aut mittentis vitio aut
 excipientis ; tum cursum suum servat, ubi inter
 manus utriusque apte ab utroque et iactata et excepta
 versatur. Necesse est autem lusor bonus aliter illam
 conlusori longo, aliter brevi mittat. Eadem beneficii
 ratio est. Nisi utrique personae, dantis et accipientis,
 aptatur, nec ab hoc exibit nec ad illum perveniet, ut
  debet.
</p></div3>

<div3 type="section" n="4"><p> Si cum exercitato et docto negotium est,
 audacius pilam mittemus ; utcumque enim venerit,
 manus illam expedita et agilis repercutiet ; si cum
 tirone et indocto, non tam rigide nec tam excusse sed
 languidius et in ipsam eius derigentes manum remisse
 occurremus. Idem faciendum est in beneficiis ; quosdam doceamus et satis iudicemus, si conantur, si
  audent, si volunt.
</p></div3>

<div3 type="section" n="5"><p> Facimus autem plerumque ingratos
 et, ut sint, favemus, tamquam ita demum magna sint
 beneficia nostra, si gratia illis referri non potuit ; ut
 malignis lusoribus propositum est conlusorem traducere, cum damno scilicet ipsius lusus, qui non potest,

 <pb id="p.84"/>
  nisi consentitur, extendi.
</p></div3>

<div3 type="section" n="6"><p> Multi sunt tam pravae
 naturae, ut malint perdere, quae praestiterunt, quam
 videri recepisse, superbi et imputatores. Quanto
 melius quantoque humanius id agere, ut illis quoque
 partes suae constent, et favere, ut gratia sibi referri
 possit, benigne omnia interpretari, gratias agentem
 non aliter, quam si referat, audire, praebere se facilem
  ad hoc, ut, quem obligavit, etiam exsolvi velit !
</p></div3>

<div3 type="section" n="7"><p> Male
 audire solet fenerator, si acerbe exigit, aeque, si in
 recipiendo tardus ac difficilis moras quaerit. Beneficium tam recipiendum est quam non exigendum.
 Optimus ille, qui facile dedit, numquam exegit, reddi
 gavisus est, bona fide, quid praestitisset, oblitus, qui
 accipientis animo recepit.
 </p>
</div3></div2>

<div2 type="chapter" n="18">

<div3 type="section" n="1"><p> Quidam non tantum dant beneficia superbe,
 sed etiam accipiunt, quod non est committendum.
 Iam enim transeamus ad alteram partem tractaturi,
 quomodo se gerere homines in accipiendis beneficiis
 debeant.
 Quodcumque ex duobus constat officium, tantundem ab utroque exigit. Qualis pater esse debeat,
 eum inspexeris, scies non minus operis illic superesse,
 ut dispicias, qualem esse oporteat filium ; sunt aliquae
  partes mariti, sed non minores uxoris.
</p></div3>

<div3 type="section" n="2"><p> In vicem ista,

 <pb id="p.86"/>
 quantum exigunt, praestant et parem desiderant
 regulam, quae, ut ait Hecaton, difficilis est ; omne
 enim honestum in arduo est, etiam quod vicinum
 honesto est ; non enim tantum fieri debet, sed ratione
 fieri. Hac duce per totam vitam eundum est, minima
 maximaque ex huius consilio gerenda; quomodo
 haec suaserit, dandum.
 Haec autem hoc primum censebit non ab omnibus
  accipiendum. A quibus ergo accipiemus ? Ut breviter tibi respondeam : ab his, quibus dedissemus.
</p></div3>

<div3 type="section" n="3"><p>
 Videamus, num etiam maiore dilectu quaerendus est,
 cui debeamus, quam cui praestemus. Nam ut non
 sequantur ulla incommoda (secuntur autem plurima),
 grave tamen tormentum est debere, cui nolis ; contra
 iucundissimum ab eo accepisse beneficium, quem
 amare etiam post iniuriam possis, ubi amicitiam
 alioqui iucundam causa fecit et iustam. Illud vero
 homini verecundo et probo miserrimum est, si eum
  amare oportet, quem non iuvat.
</p></div3>

<div3 type="section" n="4"><p> Totiens admoneam
 necesse est non loqui me de sapientibus, quos, quidquid oportet, et iuvat, qui animum in potestate habent
 et legem sibi, quam volunt, dicunt, quam dixerunt,
 servant, sed de imperfectis hominibus honestam viam
 sequi volentibus, quorum adfectus saepe contumaciter

 <pb id="p.88"/>
  parent. Itaque eligendum est, a quo beneficium accipiam ;
</p></div3>

<div3 type="section" n="5"><p> et quidem diligentius quaerendus beneficii
 quam pecuniae creditor. Huic enim reddendum est,
 quantum accepi, et, si reddidi, solutus sum ac liber ;
 at illi et plus solvendum est, et nihilo minus etiam
 relata gratia cohaeremus ; debeo enim, cum reddidi,
 rursus incipere, manetque amicitia ; et ut in amicitiam<note> et ut in amicitiam added by Haase.
</note> non reciperem indignum, sic ne in beneficiorum quidem sacratissimum ius, ex quo amicitia oritur.
</p></div3>

<div3 type="section" n="6"><p> " Non semper," inquit, " mihi licet dicere : ' nolo ';
 aliquando beneficium accipiendum est et invito. Dat
 tyrannus crudelis et iracundus, qui munus suum fasti-
 dire te iniuriam iudicaturus est : non accipiam ?
 Eodem loco latronem pone, piratam, regem animum
 latronis ac piratae habentem. Quid faciam ? Parum
  dignus est, cui debeam ?
</p></div3>

<div3 type="section" n="7"><p> " Cum eligendum dico, cui
 debeas, vim maiorem et metum excipio, quibus adhibitis electio perit. Si liberum est tibi, si arbitrii tui est, utrum velis an non, id apud te ipse perpendes ;
 si necessitas tollit arbitrium, scies te non accipere, sed
 parere. Nemo id accipiendo obligatur, quod illi re-

 <pb id="p.90"/>
 pudiare non licuit ; si vis scire, an velim, effice, ut
  possim nolle. " Vitam tamen tibi dedit !
</p></div3>

<div3 type="section" n="8"><p> " Non
 refert, quid sit, quod datur, nisi a volente, nisi volenti
 datur ; si servasti me, non ideo servator es. Venenum
 aliquando pro remedio fuit ; non ideo numeratur inter
 salubria. Quaedam prosunt nec obligant. Tuber
 quidam tyranni gladio divisit, qui ad occidendum
 eum venerat ; non ideo illi tyrannus gratias egit.
 quod rem, quam medicorum manus reformidaverant,
 nocendo sanavit.
 </p>
</div3></div2>

<div2 type="chapter" n="19">

<div3 type="section" n="1"><p> Vides non esse magnum in ipsa re momentum, quoniam non videtur dedisse beneficium, qui a
 malo animo profuit ; casus enim beneficium est,
 hominis iniuria. Leonem in amphitheatro spectavimus, qui unum e bestiariis agnitum, cum quondam
 eius fuisset magister, protexit ab impetu bestiarum.
 Num ergo beneficium est ferae auxilium ? Minime,
  quia nec voluit facere nec faciendi animo fecit.
</p></div3>

<div3 type="section" n="2"><p> Quo
 loco feram posui, tyrannum pone ; et hic vitam dedit
 et illa, nec hic nec illa beneficium. Quia non est
 beneficium accipere cogi, non est beneficium debere,
 cui nolis. Ante des oportet mihi arbitrium mei,
 deinde beneficium.

 <pb id="p.92"/>
 </p>
</div3></div2>

<div2 type="chapter" n="20">

<div3 type="section" n="1"><p> Disputari de M. Bruto solet, an debuerit accipere ab divo Iulio vitam, cum occidendum eum
  iudicaret.
</p></div3>

<div3 type="section" n="2"><p> Quam rationem in occidendo secutus sit,
 alias tractabimus ; mihi enim, cum vir magnus in aliis
 fuerit, in hac re videtur vehementer errasse nec ex
 institutione Stoica se egisse. Qui aut regis nomen
 extimuit, cum optimus civitatis status sub rege iusto
 sit, aut ibi speravit libertatem futuram, ubi tam
 magnum praemium erat et imperandi et serviendi,
 aut existimavit civitatem in priorem formam posse
 revocari amissis pristinis moribus futuramque ibi
 aequalitatem civilis iuris et staturas suo loco leges,
 ubi viderat tot milia hominum pugnantia, non an
 servirent, sed utri ! Quanta vero illum aut rerum
 naturae aut urbis suae tenuit oblivio, qui uno interempto defuturum credidit alium, qui idem vellet,
 eum Tarquinius esset inventus post tot reges ferro ac
  fulminibus occisos !
</p></div3>

<div3 type="section" n="3"><p> Sed vitam accipere debuit, ob
 hoc tamen non habere illum parentis loco, quia in
 ius dandi beneficii iniuria venerat ; non enim servavit
 is, qui non interfecit, nec beneficium dedit, sed
 missionem.
 </p>
</div3></div2>

<div2 type="chapter" n="21">

<div3 type="section" n="1"><p> Illud magis venire in aliquam disputationem
 potest, quid faciendum sit captivo, cui redemptionis
 pretium homo prostituti corporis et infamis ore pro-

 <pb id="p.94"/>
 mittit. Patiar me ab impuro servari ? Servatus
 deinde quam illi gratiam referam ? Vivam cum
 obsceno ? Non vivam cum redemptore ? Quid ergo
  placeat, dicam.
</p></div3>

<div3 type="section" n="2"><p> Etiam a tali accipiam pecuniam,
 quam pro capite dependam, accipiam autem tamquam creditum, non tamquam beneficium ; solvam
 illi pecuniam et, si occasio fuerit servandi periclitantem, servabo ; in amicitiam, quae similes iungit, non descendam, nec servatoris illum loco numerabo sed
 feneratoris, cui sciam reddendum, quod accepi.
</p></div3>

<div3 type="section" n="3"><p> Est aliquis dignus, a quo beneficium accipiam, sed
 danti nociturum est ; ideo non accipiam, quia ille
 paratus est mihi cum incommodo aut etiam periculo
 suo prodesse. Defensurus est me reum, sed illo patrocinio regem sibi facturus inimicum ; inimicus sum, si, cum ille pro me periclitari velit, ego, quod facilius
 est, non facio, ut sine illo pericliter.
</p></div3>

<div3 type="section" n="4"><p> Ineptum et frivolum hoc Hecaton ponit exemplum
 Arcesilai, quem ait a filio familiae adlatam pecuniam
 non accepisse, ne ille patrem sordidum offenderet.
 Quid fecit laude dignum, quod furtum non recepit,
 quod maluit non accipere quam reddere ? Quae est
 enim alienam rem non accipere moderatio ?
</p></div3>

<div3 type="section" n="5"><p> Si exemplo magni animi opus est, utamur Graecini

 <pb id="p.96"/>
 Iulii, viri egregii, quem C. Caesar occidit ob hoc unum,
 quod melior vir erat, quam esse quemquam tyranno
 expedit. Is cum ab amicis conferentibus ad impensam ludorum pecunias acciperet, magnam pecuniam
 a Fabio Persico missam non accepit et obiurgantibus
 iis, qui non aestimant mittentes, sed missa, quod
 repudiasset : " Ego," inquit, " ab eo beneficium accipiam, a quo propinationem accepturus non sum ? "
</p></div3>

<div3 type="section" n="6"><p> Cum illi Rebilus consularis, homo eiusdem infamiae,
 maiorem summam misisset instaretque, ut accipi
 iuberet : " Rogo," inquit, " ignoscas ; et a Persico
 non accepi." Utrum hoc munera accipere est an
 senatum legere ?
 </p>
</div3></div2>

<div2 type="chapter" n="22">

<div3 type="section" n="1"><p> Cum accipiendum iudicaverimus, hilares
 accipiamus profitentes gaudium, et id danti manifestum sit, ut fructum praesentem capiat ; iusta enim
 causa laetitiae est laetum amicum videre, iustior
 fecisse. Quam grate ad nos pervenisse indicemus
 effusis adfectibus, quos non ipso tantum audiente
 sed ubique testemur. Qui grate beneficium accipit,
 primam eius pensionem solvit.
 </p>
</div3></div2>

<div2 type="chapter" n="23">

<div3 type="section" n="1"><p> Sunt quidam, qui nolint nisi secreto accipere ; testem beneficii et conscium vitant ; quos
 scias licet male cogitare. Quomodo danti in tantum
 producenda notitia est muneris sui, in quantum de-

 <pb id="p.98"/>
 lectatura est, cui datur, ita accipienti adhibenda contio
  est ; quod pudet debere, ne acceperis. Quidam furtive gratias agunt et in angulo et ad aurem ;
</p></div3>

<div3 type="section" n="2"><p> non est
 ista verecundia, sed infitiandi genus ; ingratus est, qui
 remotis arbitris agit gratias. Quidam nolunt nomina
 secum fieri nec interponi pararios nec signatores advocari, chirographum<note> chirographum N, Pr√©chac: vix chirographum Hosius
after Havet.
</note> dare. Idem faciunt, qui dant
 operam, ut beneficium in ipsos conlatum quam ignotis-
  simum sit.
</p></div3>

<div3 type="section" n="3"><p> Verentur palam ferre, ut sua potius virtute
 quam alieno adiutorio consecuti dicantur ; rariores in
 eorum officiis sunt, quibus vitam aut dignitatem debent, et, dum opinionem clientium timent, graviorem subeunt ingratorum.
 </p>
</div3></div2>

<div2 type="chapter" n="24">

<div3 type="section" n="1"><p> Alii pessime locuntur de optime meritis.
 Tutius est quosdam offendere quam demeruisse ; argumentum enim nihil debentium odio quaerunt. Atqui nihil magis praestandum est, quam ut memoria nobis
 meritorum haereat, quae subinde reficienda est, quia
 nec referre potest gratiam, nisi qui meminit, et, qui
 meminit,<note> et qui meminit commonly added.
</note> eam refert.
</p></div3>

<div3 type="section" n="2"><p> Nec delicate accipiendum est nec summisse et humiliter ; nam qui neclegens est in accipiendo, cum omne
 beneficium recens pateat, quid faciat, cum prima eius

 <pb id="p.100"/>
 voluptas refrixit ? Alius accipit fastidiose, tamquam
  qui dicat :
</p></div3>

<div3 type="section" n="3"><p> " Non quidem mihi opus est, sed quia tam
 valde vis, faciam tibi mei potestatem " ; alius supine,
 ut dubium praestanti relinquat, an senserit ; alius vix
 labra diduxit et ingratior, quam si tacuisset, fuit.
</p></div3>

<div3 type="section" n="4"><p> Loquendum est pro magnitudine rei impensius et
 illa adicienda : " Plures, quam putas, obligasti " (nemo
 enim non gaudet beneficium suum latius patere) ;
 " nescis, quid mihi praestiteris, sed scire te oportet,
 quanto plus sit, quam existimas " (statim gratus est,
 qui se onerat) ; " numquam tibi referre gratiam
 potero ; illud certe non desinam ubique confiteri me
 referre non posse."
 </p>
</div3></div2>

<div2 type="chapter" n="25">

<div3 type="section" n="1"><p> Nullo magis Caesarem Augustum demeruit
 et ad alia impetranda facilem sibi reddidit Furnius,
 quam quod, cum patri Antonianas partes secuto
 veniam impetrasset, dixit : " Hanc unam. Caesar,
 habeo iniuriam tuam : effecisti, ut et viverem et
 morerer ingratus." Quid est tam grati animi, quam
 nullo modo sibi satis facere, quam ne ad spem quidem
 exaequandi umquam beneficii accedere ?
</p></div3>

<div3 type="section" n="2"><p> His atque eiusmodi vocibus id agamus, ut voluntas
 nostra non lateat, sed aperiatur et luceat. Verba
 cessent licet : si, quemadmodum debemus, adfecti

 <pb id="p.102"/>
  sumus, conscientia eminebit in vultu.
</p></div3>

<div3 type="section" n="3"><p> Qui gratus
 futurus est, statim, dum accipit, de reddendo cogitet.
 Chrysippus quidem ait illum velut in certamen cursus
 compositum et carceribus inclusum opperiri debere
 tempus suum, ad quod velut dato signo prosiliat ; et
 quidem magna illi contentione opus est, magna celeritate, ut consequatur antecedentem.
 </p>
</div3></div2>

<div2 type="chapter" n="26">

<div3 type="section" n="1"><p> Videndum est nunc, quid maxime faciat
 ingratos. Facit aut nimius sui suspectus et insitum
 mortalitati vitium se suaque mirandi aut aviditas aut
 invidia.
</p></div3>

<div3 type="section" n="2"><p> Incipiamus a primo. Nemo non benignus est sui
 iudex. Inde est, ut omnia meruisse se existimet et
 in solutum accipiat nec satis suo pretio se aestimatum putet. " Hoc mihi dedit, sed quam sero, sed post quot labores ! Quanto consequi plura potuissem, si
 illum aut illum aut me<note> aut me, O, Pr√©chac : ita me Hosius after Feldmann.
</note> colere maluissem ! Non hoc
 speraveram; in turbam coniectus sum. Tam exiguo
 dignum me iudicavit ? Honestius praeteriri fuit."
 </p>
</div3></div2>

<div2 type="chapter" n="27">

<div3 type="section" n="1"><p> Cn. Lentulus augur, divitiarum maximum
 exemplum, antequam illum libertini pauperem
 facerent, hic, qui quater milies sestertium suum
 vidit (proprie dixi ; nihil enim amplius quam vidit),
 ingenii fuit sterilis, tam pusilli quam animi. Cum

 <pb id="p.104"/>

 esset avarissimus, nummos citius emittebat quam
 verba : tanta illi inopia erat sermonis.
</p></div3>

<div3 type="section" n="2"><p>  Hic cum
 omnia incrementa sua divo Augusto deberet, ad
 quem attulerat paupertatem sub onere nobilitatis
 laborantem, princeps iam civitatis et pecunia et gratia
 subinde de<note> de commonly added.

</note> Augusto solebat queri dicens a studiis se
 abductum ; nihil tantum in se congestum esse, quantum perdidisset relicta eloquentia. At illi inter alia hoc quoque divus Augustus praestiterat, quod illum
 derisu et labore irrito liberaverat !
</p></div3>

<div3 type="section" n="3"><p> Non patitur aviditas quemquam esse gratum ; numquam enim improbae spei, quod datur, satis est, et
 maiora cupimus, quo maiora venerunt, multoque concitatior est avaritia in magnarum opum congestu collocata, ut flammae infinite acrior vis est, quo ex maiore
 incendio emicuit.
</p></div3>

<div3 type="section" n="4"><p> Aeque ambitio non patitur quemquam in ea mensura honorum conquiescere, quae quondam eius fuit
 impudens votum. Nemo agit de tribunatu gratias,
 sed queritur, quod non est ad praeturam usque perductus ; nec haec grata est, si deest consulatus ; ne
 hic quidem satiat, si unus est. Ultra se cupiditas
 porrigit et felicitatem suam non intellegit, quia non,
 unde venerit, respicit, sed quo tendat.
 </p>
</div3></div2>

<div2 type="chapter" n="28">

<div3 type="section" n="1"><p> Omnibus his vehementius et importunius
 malum est invidia, quae nos inquietat, dum comparat :

 <pb id="p.106"/>
 " Hoc mihi praestitit, sed illi plus, sed illi maturius " ;
 et deinde nullius causam agit, contra omnes sibi favet.
 Quanto est simplicius, quanto prudentius beneficium
 acceptum augere, scire neminem tanti ab alio, quanti
  a se ipso aestimari !
</p></div3>

<div3 type="section" n="2"><p> " Plus accipere debui, sed illi
 facile non fuit plus dare ; in multos dividenda liberalitas erat ; hoc initium est, boni consulamus et animum eius grate excipiendo evocemus ; parum fecit, sed
 saepius faciet ; illum mihi praetulit, et me multis; ille
 non est mihi par virtutibus nec officiis, sed habuit suam
 Venerem ; querendo non efficiam, ut maioribus dignus
 sim, sed ut datis indignus. Plura illis hominibus turpissimis data sunt ; quid ad rem ? Quam raro fortuna
  iudicat ! Cotidie querimur malos esse felices ;
</p></div3>

<div3 type="section" n="3"><p> saepe,
 quae agellos pessimi cuiusque transierat, optimorum
 virorum segetem grando percussit ; fert sortem suam
  quisque ut in ceteris rebus ita in amicitiis."
</p></div3>

<div3 type="section" n="4"><p> Nullum est tam plenum beneficium, quod non vellicare
 malignitas possit, nullum tam angustum, quod non
 bonus interpres extendat. Numquam deerunt causae
 querendi, si beneficia a deteriore parte spectaveris.
 </p>
</div3></div2>

<div2 type="chapter" n="29">

<div3 type="section" n="1"><p> Vide, quam iniqui sint divinorum munerum
 aestimatores et quidem professi sapientiam. Queruntur, quod non magnitudine corporum aequemus elephantos, velocitate cervos, levitate aves, impetu
 tauros ; quod solida sit cutis beluis, decentior dam-

 <pb id="p.108"/>
 mis, densior ursis, mollior fibris; quod sagacitate nos
 narium canes vincant, quod acie luminum aquilae,
 spatio aetatis corvi, multa animalia nandi facilitate.
</p></div3>

<div3 type="section" n="2"><p> Et cum quaedam ne coire quidem in idem natura
 patiatur, ut velocitatem corporum et vires, ex diversis
 ac dissidentibus bonis hominem non esse compositum
 iniuriam vocant et neclegentes nostri deos, quod non
 bona valetudo etiam vitiis inexpugnabilis data sit,
 quod non futuri scientia. Vix sibi temperant, quin eo
 usque impudentiae provehantur, ut naturam oderint,
 quod infra deos sumus, quod non in aequo illis stetimus.
</p></div3>

<div3 type="section" n="3"><p> Quanto satius est ad contemplationem tot tantorum-
 que beneficiorum reverti et agere gratias, quod nos in
 hoc pulcherrimo domicilio voluerunt secundas sortiri,
 quod terrenis praefecerunt ! Aliquis ea animalia comparat nobis, quorum potestas penes nos est ? Quidquid nobis negatum est, dari non potuit.
</p></div3>

<div3 type="section" n="4"><p> Proinde, quisquis es iniquus aestimator sortis
 humanae, cogita, quanta nobis tribuerit parens noster,
 quanto valentiora animalia sub iugum miserimus,
 quanto velociora consequamur, quam nihil sit mortale
  non sub ictu nostro positum.
</p></div3>

<div3 type="section" n="5"><p> Tot virtutes accepimus,
 tot artes, animum denique, cui nihil non eodem, quo

 <pb id="p.110"/>
 intendit, momento pervium est, sideribus velociorem,
 quorum post multa saecula futuros cursus antecedit ;
 tantum deinde frugum, tantum opum, tantum rerum
 aliarum super alias acervatarum. Circumeas licet
 cuncta et, quia nihil totum invenies, quod esse te
 malles, ex omnibus singula excerpas, quae tibi dari
 velles ; bene aestimata naturae indulgentia confitearis
  necesse est in deliciis te illi fuisse. Ita est :
</p></div3>

<div3 type="section" n="6"><p> carissimos
 nos habuerunt di immortales habentque, et, qui maximus tribui honos potuit, ab ipsis proximos collocaverunt. Magna accepimus, maiora non cepimus.
 </p>
</div3></div2>

<div2 type="chapter" n="30">

<div3 type="section" n="1"><p> Haec, mi Liberalis, necessaria credidi, et
 quia loquendum aliquid de maximis beneficiis erat,
 cum de minutis loqueremur, et quia inde manat etiam
 in cetera huius detestabilis vitii audacia. Cui enim
 respondebit grate, quod munus existimabit aut ma-
 gnum aut reddendum, qui summa beneficia spernit ?
 Cui salutem, cui spiritum debebit, qui vitam accepisse
  se a dis negat, quam cotidie ab illis petit ?
</p></div3>

<div3 type="section" n="2"><p> Quicumque
 ergo gratos esse docet, et hominum causam agit et
 deorum, quibus nullius rei indigentibus, positis extra

 <pb id="p.112"/>
 desiderium, referre nihilo minus gratiam possumus.
 Non est, quod quisquam excusationem mentis ingratae
 ab infirmitate atque inopia petat et dicat : " Quid
 enim faciam et quomodo ? Quando superioribus
 dominisque rerum omnium gratiam referam ? " Referre facile est, si avarus es, sine impendio, si iners, sine<note> sine added by Muretus.

</note> opera. Eodem quidem momento, quo obligatus
 es, si vis, cum quolibet paria fecisti, quoniam, qui
 libenter beneficium accipit, reddidit.
 </p>
</div3></div2>

<div2 type="chapter" n="31">

<div3 type="section" n="1"><p> Hoc ex paradoxis Stoicae sectae minime
 mirabile, ut mea fert opinio, aut incredibile est eum,
 qui libenter accipit, beneficium reddidisse. Nam eum
 omnia ad animum referamus, fecit quisque, quantum
 voluit ; et cum pietas, fides, iustitia, omnis denique
 virtus intra se perfecta sit, etiam si illi manum exserere
 non licuit, gratus quoque homo esse potest voluntate.
</p></div3>

<div3 type="section" n="2"><p> Quotiens, quod proposuit, quisque consequitur, capit
 operis sui fructum. Qui beneficium dat, quid proponit ? Prodesse ei, cui dat, et voluptati esse. Si,
 quod voluit, effecit pervenitque ad me animus eius ac
 mutuo gaudio adfecit, tulit, quod petit. Non enim in
 vicem aliquid sibi reddi voluit ; aut non fuit bene-
  ficium, sed negotiatio.
</p></div3>

<div3 type="section" n="3"><p> Bene navigavit, qui quem
 destinavit portum tenuit ; teli iactus certae manus
 peregit officium, si petita percussit ; beneficium qui

 <pb id="p.114"/>
 dat, vult excipi grate ; habet, quod voluit, si bene
 acceptum est. Sed speravit emolumenti aliquid. Non
 fuit hoc beneficium, cuius proprium est nihil de reditu
  cogitare.
</p></div3>

<div3 type="section" n="4"><p> Quod accipiebam, eo animo accepi, quo
 dabatur : reddidi. Alioqui pessima optimae rei condicio est : ut gratus sim, ad fortunam mittor ! Si illa invita respondere non possum, sufficit animus animo.
</p></div3>

<div3 type="section" n="5"><p> " Quid ergo ? non, quidquid potuero, et faciam, ut
 reddam, et temporum rerumque occasionem sequar et
 implere eius sinum cupiam, a quo aliquid accepi ? "
 Sed malo loco beneficium est, nisi et excussis manibus
 esse grato licet !
 </p>
</div3></div2>

<div2 type="chapter" n="32">

<div3 type="section" n="1"><p> " Qui accepit," inquit, " beneficium, licet
 animo benignissimo acceperit, nondum consummavit
 officium suum ; restat enim pars reddendi; sicut in
 lusu est aliquid pilam scite ac diligenter excipere, sed
 non dicitur bonus lusor, nisi qui apte et expedite
  remisit, quam acceperat."
</p></div3>

<div3 type="section" n="2"><p> Exemplum hoc dissimile
 est ; quare ? Quia huius rei laus in corporis motu est
 et in agilitate, non in animo ; explicari itaque totum
 debet, de quo oculis iudicatur. Nec tamen ideo non
 bonum lusorem dicam, qui pilam, ut oportebat, excepit, si per ipsum mora, quominus remitteret, non
  fuit.
</p></div3>

<div3 type="section" n="3"><p> " Sed quamvis," inquit, " arti ludentis nihil

 <pb id="p.116"/>
 desit, quia partem quidem fecit, sed partem, quam
 non fecit, potest facere, lusus ipse imperfectus est, qui
 <note n="marg" place="unspecified" anchored="yes">4</note> consummatur vicibus mittendi ac remittendo" Nolo
 diutius hoc refellere ; existimemus ita esse, desit
 aliquid lusui, non lusori ; sic et in hoc, de quo disputamus, deest aliquid rei datae, cui par alia debetur, non animo, qui animum parem sibi nanctus est et,
 quantum in illo est, quod voluit, effecit.
 </p>
</div3></div2>

<div2 type="chapter" n="33">

<div3 type="section" n="1"><p> Beneficium mihi dedit ; accepi non aliter,
 quam ipse accipi voluit : iam habet, quod petit, et
 quod unum petit, ergo gratus sum. Post hoc usus mei
 restat et aliquod ex homine grato commodum ; hoc
 non imperfecti officii reliqua pars est, sed perfecti ac-
  cessio. Facit Phidias statuam ;
</p></div3>

<div3 type="section" n="2"><p> alius est fructus artis,
 alius artificii : artis est fecisse, quod voluit, artificii
 fecisse cum fructu ; perfecit opus suum Phidias, etiam
 si non vendidit. Triplex illi fructus est operis sui:
 unus conscientiae ; hunc absoluto opere percipit;
 alter famae ; tertius utilitatis, quem allatura est aut
  gratia aut venditio aut aliqua commoditas.
</p></div3>

<div3 type="section" n="3"><p> Sic bene

 <pb id="p.118"/>
 ficii fructus primus ille est conscientiae ; hunc percipit, qui, quo voluit, munus suum pertulit ; secundus et tertius<note> et tertius added by Haase.

</note> est et famae et eorum, quae praestari in
 vicem possunt. Itaque cum benigne acceptum est
 beneficium, qui dedit, gratiam quidem iam recepit,
 mercedem nondum ; debeo itaque, quod extra beneficium est, ipsum quidem bene accipiendo persolvi.
 </p>
</div3></div2>

<div2 type="chapter" n="34">

<div3 type="section" n="1"><p> " Quid ergo ? ", inquit, " rettulit gratiam, qui
 nihil fecit ? " Primum fecit : bono animo bonum
 obtulit et, quod est amicitiae, ex aequo. Post deinde
 aliter beneficium, aliter creditum solvitur ; non est,
 quod expectes, ut solutionem tibi ostendam ; res inter
 animos geritur.
</p></div3>

<div3 type="section" n="2"><p> Quod dico, non videbitur durum, quamvis primo
 contra opinionem tuam pugnet, si te commodaveris
 mihi et cogitaveris plures esse res quam verba. Ingens
 copia est rerum sine nomine, quas non propriis appellationibus notamus, sed alienis commodatisque. Pedem
 et nostrum dicimus et lecti et veli et carminis, canem
 et venaticum et marinum et sidus ; quia non suffici-
 mus, ut singulis singula adsignemus, quotiens opus
  est, mutuamur.
</p></div3>

<div3 type="section" n="3"><p> Fortitudo est virtus pericula iusta
 contemnens aut scientia periculorum repellendorum,

 <pb id="p.120"/>
 excipiendorum, provocandorum ; dicimus tamen et
 gladiatorem fortem virum et servum nequam, quem
  in contemptum mortis temeritas impulit.
</p></div3>

<div3 type="section" n="4"><p> Parsimonia
 est scientia vitandi sumptus supervacuos aut ars re
 familiari moderate utendi ; parcissimum tamen hominem vocamus pusilli animi et contracti, cum infinitum intersit inter modum et angustias. Haec alia sunt
 natura, sed efficit inopia sermonis, ut et hunc et illum
 parcum vocemus, ut et ille fortis dicatur cum ratione
 fortuita despiciens et hic sine ratione in pericula
  excurrens.
</p></div3>

<div3 type="section" n="5"><p> Sic beneficium est et actio, ut diximus,
 benefica et ipsum, quod datur per illam actionem, ut
 pecunia, ut domus, ut praetexta ; unum utrique
 nomen est, vis quidem ac potestas longe alia.
 </p>
</div3></div2>

<div2 type="chapter" n="35">

<div3 type="section" n="1"><p> Itaque attende, iam intellegis nihil me, quod
 opinio tua refugiat, dicere. Illi beneficio, quod actio
 perficit, relata gratia est, si illud benevole excipimus ; illud alterum, quod re continetur, nondum
 reddidimus, sed volemus reddere. Voluntati voluntate
 satis fecimus ; rei rem debemus. Itaque, quamvis
 rettulisse illum gratiam dicamus, qui beneficium libenter accipit, iubemus tamen et simile aliquid ei, quod accepit, reddere.
</p></div3>

<div3 type="section" n="2"><p> A consuetudine quaedam, quae dicimus, abhorrent,
 deinde alia via ad consuetudinem redeunt. Negamus

 <pb id="p.122"/>
 iniuriam accipere sapientem, tamen, qui illum pugno
 percusserit, iniuriarum damnabitur ; negamus stulti
 quidquam esse, et tamen eum, qui rem aliquam stulto
 surripuit, furti condemnabimus ; insanire omnes dicimus, nec omnes curamus elleboro ; his ipsis, quos vocamus insanos, et suffragium et iuris dictionem
  committimus.
</p></div3>

<div3 type="section" n="3"><p> Sic dicimus eum, qui beneficium bono
 animo accipit, gratiam rettulisse, nihilo minus illum
 in aere alieno relinquimus gratiam relaturum, etiam
 cum rettulit. Exhortatio est illa, non infitiatio beneficii, ne<note> beneficii ne added by Gertz.
</note> beneficia timeamus, ne ut intolerabili sarcina pressi deficiamus animo. " Bona mihi donata sunt et
 fama defensa, detractae sordes, spiritus servatus<note> servatus added by Haase.
 
</note> et
 libertas spiritu potior. Et quomodo referre gratiam
 potero ? Quando ille veniet dies, quo illi animum
  meum ostendam ?
</p></div3>

<div3 type="section" n="4"><p> " Hic ipse est, quo ille suum
 ostendit ! Excipe beneficium, amplexare, gaude, non
 quod accipias, sed quod reddas debiturusque sis ; non
 adibis tam magnae rei periculum, ut casus ingratum
 facere te possit. Nullas tibi proponam difficultates,
 ne despondeas animum, ne laborum ac longae servitutis expectatione deficias ; non differo te, de praesenti-
  bus fiat. Numquam eris gratus, nisi statim es.
</p></div3>

<div3 type="section" n="5"><p> Quid
 ergo facies ? Non arma sumenda sunt : at fortasse

 <pb id="p.124"/>
 erunt. Non maria emetienda : fortasse etiam ventis
 minantibus solves. Vis reddere beneficium ? Benigne
 accipe ; rettulisti gratiam, non ut solvisse te putes,
 sed ut securior debeas.</p>
</div3></div2>
</div1>

 <pb id="p.126"/>
 <div1 type="book" n="3"><head>Liber III</head>

 <div2 type="chapter" n="1">

<div3 type="section" n="1"><p> Non referre beneficiis gratiam et est turpe et
 apud omnes habetur, Aebuti Liberalis ; ideo de
 ingratis etiam ingrati queruntur, cum interim hoc
 omnibus haeret, quod omnibus displicet, adeoque in
 contrarium itur, ut quosdam habeamus infestissimos
  non post beneficia tantum sed propter beneficia.
</p></div3>

<div3 type="section" n="2"><p> Hoc
 pravitate naturae accidere quibusdam non negaverim, pluribus, quia memoriam tempus interpositum
 subducit ; nam quae recentia apud illos viguerunt, ea
 interiecto spatio obsolescunt. De quibus fuisse mihi
 tecum disputationem scio, cum tu illos non ingratos
 vocares sed oblitos, tamquam ea res ingratum excuset,
 quae facit, aut, quia hoc accidit alicui, non sit ingratus,
 cum hoc non accidat nisi ingrato.
</p></div3>

<div3 type="section" n="3"><p> Multa sunt genera ingratorum, ut furum, ut homicidarum, quorum una culpa est, ceterum in partibus
 varietas magna. Ingratus est, qui beneficium accepisse se negat, quod accepit ; ingratus est, qui dis-

 <pb id="p.128"/>
 simulat; ingratus, qui non reddit, ingratissimus
  omnium, qui oblitus est.
</p></div3>

<div3 type="section" n="4"><p> Illi enim si non solvunt,
 tamen debent, et extat apud illos vestigium certe
 meritorum intra malam conscientiam inclusorum ;
 aliquando ad referendam gratiam converti ex aliqua
 causa possunt, si illos pudor admonuerit, si subita
 honestae rei cupiditas, qualis solet ad tempus etiam
 in malis pectoribus exsurgere, si invitaverit facilis occasio ; hic numquam fieri gratus potest, cui beneficium
 totum elapsum est. Et utrum tu peiorem vocas, apud
 quem gratia beneficii intercidit, an apud quem etiam
  memoria ?
</p></div3>

<div3 type="section" n="5"><p> Vitiosi oculi sunt, qui lucem reformidant,
 caeci, qui non vident ; et parentes suos non amare impietas est, non adgnoscere insania !
 </p>
</div3></div2>

<div2 type="chapter" n="2">

<div3 type="section" n="1"><p> Quis tam ingratus est, quam qui, quod in prima
 parte animi positum esse debuit et semper occurrere,
 ita seposuit et abiecit, ut in ignorantiam verteret ?
 Apparet illum non saepe de reddendo cogitasse, cui
  obrepsit oblivio.
</p></div3>

<div3 type="section" n="2"><p> Denique ad reddendam gratiam et
 virtute opus est et tempore et facultate et adspirante
 fortuna ; qui meminit, sat sine<note> sat sine Pr√©chac: sine after erasures N, sine Hosius :
et sine Gertz.

</note> impendio gratus est.
 Hoc, quod non operam exigit, non opes, non felicitatem, qui non praestat, nullum habet, quo lateat,
 patrocinium ; numquam enim voluit gratus esse, qui

 <pb id="p.130"/>
 beneficium tam longe proiecit, ut extra conspectum
  suum poneret.
</p></div3>

<div3 type="section" n="3"><p> Quemadmodum, quae in usu sunt et
 manum cotidie tactumque patiuntur, numquam periculum situs adeunt, illa, quae ad oculos non revocantur, sed extra conversationem ut supervacua iacuerunt,
 sordes ipsa colligunt vetustate, ita, quidquid frequens
 cogitatio exercet ac renovat, memoriae numquam subducitur, quae nihil perdit, nisi ad quod non saepe respexit.
 </p>
</div3></div2>

<div2 type="chapter" n="3">

<div3 type="section" n="1"><p> Praeter hanc causam aliae quoque sunt, quae
 nobis merita non numquam maxima evellant. Prima
 omnium ac potentissima, quod novis semper cupiditatibus occupati non, quid habeamus, sed quid petamus, spectamus1; in id, quod adpetitur, intentis, quidquid
  est domi, vile est.
</p></div3>

<div3 type="section" n="2"><p> Sequitur autem, ut, ubi quod acceperis leve novorum cupiditas fecit, auctor quoque eorum
 non sit in pretio. Amavimus aliquem et suspeximus et
 fundatum ab illo statum nostrum professi sumus, quamdiu nobis placebant ea, quae consecuti sumus ; deinde irrumpit animum aliorum admiratio, et ad ea impetus
 factus est, uti mortalibus mos est ex magnis maiora
 cupiendi. Protinus excidit, quidquid ante apud nos
 beneficium vocabatur, nec ea intuemur, quae nos aliis
 praeposuere, sed ea sola, quae fortuna praecedentium
  ostentat.
</p></div3>

<div3 type="section" n="3"><p> Non potest autem quisquam et invidere et

 <pb id="p.132"/>
 gratias agere, quia invidere querentis et maesti est,
 gratias agere gaudentis.
</p></div3>

<div3 type="section" n="4"><p> Deinde quia nemo nostrum novit nisi id tempus,
 quod cum maxime transit, ad praeterita rari animum
 retorquent ; sic fit, ut praeceptores eorumque beneficia intercidant, quia totam pueritiam reliquimus ; sic fit, ut in adulescentiam nostram collata pereant,
 quia ipsa numquam retractatur. Nemo, quod fuit,
 tamquam in praeterito sed tamquam in perdito ponit,
 ideoque caduca memoria est futuro imminentium.
 </p>
</div3></div2>

<div2 type="chapter" n="4">

<div3 type="section" n="1"><p> Hoc loco reddendum est Epicuro testimonium,
 qui adsidue queritur, quod adversus praeterita simus
 ingrati, quod, quaecumque percipimus bona, non reducamus nec inter voluptates numeremus, cum certior nulla sit voluptas, quam quae iam eripi non potest.
</p></div3>

<div3 type="section" n="2"><p> Praesentia bona nondum tota in solido sunt, potest
 illa casus aliquis incidere ; futura pendent et incerta
 sunt ; quod praeteriit, inter tuta sepositum est. Quomodo gratus esse quisquam adversus beneficia potest, qui omnem vitam suam transilit praesentium totus ac
 futurorum ? Memoria gratum facit ; memoriae minimum tribuit, quisquis spei plurimum.
 </p>
</div3></div2>

<div2 type="chapter" n="5">

<div3 type="section" n="1"><p> Quemadmodum, mi Liberalis, quaedam res
 semel perceptae haerent, quaedam, ut scias, non est
 satis didicisse (intercidit enim eorum scientia, nisi con-

 <pb id="p.134"/>
 tinuetur), geometriam dico et sublimium cursum et si
 qua alia propter suptilitatem lubrica sunt, ita beneficia
 quaedam magnitudo non patitur excidere, quaedam
 minora sed numero plurima et temporibus diversa
 effluunt, quia, ut dixi, non subinde illa tractamus nec
  libenter, quid cuique debeamus, recognoscimus.
</p></div3>

<div3 type="section" n="2"><p> Audi
 voces petentium. Nemo non victuram semper in animo
 suo memoriam dixit, nemo non deditum se et devotum
 professus est, et si quod aliud humilius verbum, quo
 se oppigneraret, invenit. Post exiguum tempus idem
 illi verba priora quasi sordida et parum libera evitant ;
 perveniunt deinde eo, quo, ut ego existimo, pessimus
 quisque atque ingratissimus pervenit, ut obliviscantur.
 Adeo enim ingratus est, qui oblitus est, ut ingratus
 sit, cui beneficium in mentem venit.
 </p>
</div3></div2>

<div2 type="chapter" n="6">

<div3 type="section" n="1"><p> Hoc tam invisum vitium an impunitum esse
 debeat, quaeritur, et an haec lex, quae in scholis exercetur, etiam in civitate ponenda sit, qua ingrati datur actio ; quae videtur aequa omnibus. " Quidni ? cum
 urbes quoque urbibus, quae praestitere, exprobrent et
  in<note> in added by Gruter.
</note> maiores collata a posteris exigant."
</p></div3>

<div3 type="section" n="2"><p> Nostri maiores,
 maximi scilicet viri, ab hostibus tantum res repe-

 <pb id="p.136"/>
 tierunt, beneficia magno animo dabant, magno
 perdebant; excepta Macedonum gente non est in
 ulla data adversus ingratum actio. Magnumque hoc
 argumentum est dandam non fuisse, quia adversus
 maleficium omne consensimus, et homicidii, veneficii,
 parricidii, violatarum religionum aliubi atque aliubi
 diversa poena est, sed ubique aliqua, hoc frequentissimum crimen nusquam punitur, ubique improbatur.
 Neque absolvimus illud, sed eum difficilis esset incertae
 rei aestimatio, tantum odio damnavimus et inter ea
 reliquimus, quae ad iudices deos mittimus.
 </p>
</div3></div2>

<div2 type="chapter" n="7">

<div3 type="section" n="1"><p> Rationes autem multae mihi occurrunt, propter quas crimen hoc in legem cadere non debeat.
 Primum omnium pars optima beneficii periit, si actio
 sicut certae pecuniae aut ex conducto et locato datur.
 Hoc enim in illo speciosissimum est, quod dedimus vel
 perdituri, quod totum permisimus accipientium arbitrio ; si appello, si ad iudicem voco, incipit non beneficium esse, sed creditum.
</p></div3>

<div3 type="section" n="2"><p> Deinde cum res honestissima sit referre gratiam,
 desinit esse honesta, si necessaria est ; non magis
 enim laudabit quisquam gratum hominem, quam eum,
 qui depositum reddidit aut, quod debebat, citra
  iudicem solvit.
</p></div3>

<div3 type="section" n="3"><p> Ita duas res, quibus in vita humana
 nihil pulchrius est, corrumpimus, gratum hominem et
 beneficium ; quid enim aut in hoc magnificum est, si

 <pb id="p.138"/>
 beneficium non dat, sed commodat, aut in illo, qui
 reddit, non quia vult, sed quia necesse est ? Non est
 gloriosa res gratum esse, nisi tutum est ingratum
 fuisse.
</p></div3>

<div3 type="section" n="4"><p> Adice nunc, quod huic uni legi omnia fora vix sufficient. Quis erit, qui non agat ? Quis, cum quo non
 agatur ? Omnes sua extollunt, omnes etiam minima,
 quae in alios contulere, dilatant.
</p></div3>

<div3 type="section" n="5"><p> Praeterea, quaecumque in cognitionem cadunt, comprendi possunt et non dare infinitam licentiam iudici;
 ideo melior videtur condicio causae bonae, si ad
 iudicem quam si ad arbitrum mittitur, quia illum
 formula includit et certos, quos non excedat, terminos
 ponit, huius libera et nullis adstricta vinculis religio et
 detrahere aliquid potest et adicere et sententiam
 suam, non prout lex aut iustitia suadet, sed prout
 humanitas aut misericordia impulit, regere. Ingrati
  actio non erat iudicem adligatura sed regno liberrimo positura. Quid sit enim beneficium, non constat, deinde, quantum sit ;
</p></div3>

<div3 type="section" n="6"><p> refert, quam benigne illud
 interpretetur iudex. Quid sit ingratus, nulla lex
 monstrat ; saepe et qui reddidit, quod accepit, in-
  gratus est, et qui non reddidit, gratus.
</p></div3>

<div3 type="section" n="7"><p> De quibusdam
 et imperitus iudex demittere tabellam potest, ubi
 fecisse aut non fecisse pronuntiandum est, ubi prolatis

 <pb id="p.140"/>
 cautionibus controversia tollitur, ubi inter disputantes
 ratio ius dicit. Ubi vero animi coniectura capienda
 est, ubi id, de quo sola sapientia decernit, in controversiam incidit, non potest sumi ad haec iudex ex
 turba selectorum, quem census in album et equestris
 hereditas misit.
 </p>
</div3></div2>

<div2 type="chapter" n="8">

<div3 type="section" n="1"><p> Itaque non haec parum idonea res visa est,
 quae deduceretur ad iudicem, sed nemo huic rei satis
 idoneus iudex inventus est ; quod non admiraberis, si
 excusseris, quid habiturus fuerit difficultatis, quisquis
  in eiusmodi reum exisset.
</p></div3>

<div3 type="section" n="2"><p> Donavit aliquis magnam
 pecuniam, sed dives, sed non sensurus impendium ;
 donavit alius, sed toto patrimonio cessurus. Summa
 eadem est, beneficium idem non est. Etiamnunc
 adice : hic pecuniam pro addicto dependit, sed cum
 illam domo protulisset; ille dedit eandem, sed
 mutuam sumpsit aut rogavit et se obligari ingenti
 merito passus est. Eodem existimas loco esse illum,
 qui beneficium ex facili largitus est, et hunc, qui ac-
  cepit, ut daret ?
</p></div3>

<div3 type="section" n="3"><p> Tempore quaedam magna fiunt, non
 summa. Beneficium est donata possessio, cuius
 fertilitas laxare possit annonam, beneficium est unus

 <pb id="p.142"/>
 in fame panis ; beneficium est donare regiones, per
 quas magna flumina et navigabilia decurrant, beneficium est arentibus siti et vix spiritum per siccas
 fauces ducentibus monstrare fontem. Quis inter se
 ista comparabit ? Quis expendet ? Difficilis est sententia, quae non rem, sed vim rei quaerit ; eadem licet
  sint, aliter data non idem pendent.
</p></div3>

<div3 type="section" n="4"><p> Dedit hic mihi
 beneficium, sed non libenter, sed dedisse se questus
 est, sed superbius me, quam solebat, adspexit, sed
 tam tarde dedit, ut plus praestaturus fuerit, si cito
 negasset. Horum quomodo iudex inibit aestimatio-
 nem, cum sermo et dubitatio et vultus meriti gratiam
 destruant ?
 </p>
</div3></div2>

<div2 type="chapter" n="9">

<div3 type="section" n="1"><p> Quid, quod quaedam beneficia vocantur, quia
 nimis concupiscuntur, quaedam non sunt ex hac
 vulgari nota sed maiora, etiam si minus apparent ?
</p></div3>

<div3 type="section" n="2"><p> Beneficium vocas dedisse potentis populi civitatem, in
 quattuordecim deduxisse et defendisse capitis reum.
 Quid utilia suasisse ? Quid retinuisse, ne in scelus
 rueret ? Quid gladium excussisse morituro ? Quid
 efficacibus remediis lugentem et, quos desiderabat.

 <pb id="p.144"/>
 volentem sequi ad vitae consilium reduxisse ? Quid ad-
 sedisse aegro et, cum valetudo eius ac salus momentis
 constaret, excepisse idonea cibo tempora et cadentes
 venas vino refecisse et medicum adduxisse morienti ?
</p></div3>

<div3 type="section" n="3"><p> Haec quis aestimabit ? Quis dissimilibus beneficiis
 iubebit beneficia pensari ? " Donavi tibi domum."
 Sed ego tuam supra te ruere praedixi. " Dedi tibi
 patrimonium." Sed ego naufrago tabulam. "Pugnavi
 pro te et vulnera excepi." At ego vitam tibi silentio
 dedi. Cum aliter beneficium detur, aliter reddatur,
 paria facere difficile est.
 </p>
</div3></div2>

<div2 type="chapter" n="10">

<div3 type="section" n="1"><p> Dies praeterea beneficio reddendo non dicitur,
 sicut pecuniae creditae ; itaque potest, qui nondum
 reddidit, reddere. Dic enim, intra quod tempus
  deprendatur ingratus.
</p></div3>

<div3 type="section" n="2"><p> Maxima beneficia probationem
 non habent, saepe intra tacitam duorum conscientiam
 latent ; an hoc inducimus, ut non demus beneficia
 sine teste ?
</p></div3>

<div3 type="section" n="3"><p> Quam deinde poenam ingratis constituimus ? Unam
 omnibus, cum disparia sint ? Inaequalem et pro cuiusque beneficio maiorem, aut minorem ? Age, intra
 pecuniam versabitur taxatio. Quid, quod quaedam
 vitae beneficia sunt et maiora vita ? His quae pro-

 <pb id="p.146"/>
 nuntiantur poena ? Minor beneficio ? Iniqua est.
 Par et capitalis ? Quid inhumanius quam cruentos
 esse beneficiorum exitus ?
 </p>
</div3></div2>

<div2 type="chapter" n="11">

<div3 type="section" n="1"><p> "Quaedam," inquit, " privilegia parentibus
 data sunt ; quomodo horum extra ordinem habita
 ratio est, sic aliorum quoque beneficorum haberi
 debet." Parentium condicionem sacravimus, quia expediebat liberos tolli ; sollicitandi ad hunc laborem
 erant incertam adituri fortunam. Non poterat illis
 dici, quod beneficia dantibus dicitur : " Cui des,
 elige ; ipse tecum, si deceptus es, querere ; dignum
 adiuva." In liberis tollendis nihil iudicio tollentium
 licet, tota res voti est. Itaque, ut aequiore animo
 adirent aleam, danda aliqua illis potestas fuit.
</p></div3>

<div3 type="section" n="2"><p> Deinde alia condicio parentium est, qui beneficia,
 quibus dederunt, dant nihilo minus daturique sunt,
 nec est periculum, ne dedisse ipsos mentiantur. In
 ceteris quaeri debet, non tantum an receperint, sed an
 dederint, horum in confesso merita sunt, et, quia utile
 est iuventuti regi, imposuimus illi quasi domesticos
 magistratus, sub<note> sub GMP, Hosius : sed NR : scilicet Pr√©chac.
</note> quorum custodia contineretur.<note> et quia  <gap/> contineretur placed by Gertz after potestas
fuit ¬ß 1 : bracketed by Pr√©chac.

</note>

 <pb id="p.148"/>
</p></div3>

<div3 type="section" n="3"><p> Deinde omnium parentium unum erat beneficium,
 itaque aestimari semel potuit ; alia diversa sunt, dis-
 similia, infinitis inter se intervallis distantia; itaque
 sub nullam regulam cadere potuerunt, cum aequius
 esset omnia relinqui quam omnia aequari.
 </p>
</div3></div2>

<div2 type="chapter" n="12">

<div3 type="section" n="1"><p> Quaedam magno dantibus constant, quaedam
 accipientibus magna sunt, sed gratuita tribuentibus.
 Quaedam amicis data sunt, quaedam ignotis ; plus est,
 quamvis idem detur, si ei datur, quem nosse a beneficio tuo incipis. Hic auxilia tribuit, ille ornamenta,
  ille solacia.
</p></div3>

<div3 type="section" n="2"><p> Invenies, qui nihil putet esse iucundius,
 nihil maius quam habere, in quo calamitas adquiescat;
 invenies rursus, qui dignitati suae, quam securitati
 consuli malit ; est, qui plus ei debere se iudicet, per
 quem tutior est, quam ei, per quem honestior. Proinde
 ista maiora aut minora erunt, prout fuerit iudex aut
 huc aut illo inclinatus animo.
</p></div3>

<div3 type="section" n="3"><p> Praeterea creditorem mihi ipse eligo, beneficium
 saepe ab eo accipio, a quo nolo, et aliquando ignorans
 obligor. Quid facies ? Ingratum vocabis eum, cui
 beneficium inscio et, si scisset, non accepturo impositum est ? Non vocabis eum, qui utcumque ac-

 <pb id="p.150"/>
  ceptum non reddidit ?
</p></div3>

<div3 type="section" n="4"><p> Aliquis dedit mihi beneficium,
 sed idem postea fecit iniuriam. Utrum uno munere ad
 patientiam iniuriarum omnium adstringor, an proinde
 erit, ac si gratiam rettulerim, quia beneficium suum
 ipse insequenti iniuria rescidit ? Quomodo deinde
 aestimabis, utrum plus sit, quod accepit, an quo laesus
 est ? Dies me deficiet omnes difficultates persequi
 temptantem.
 </p>
</div3></div2>

<div2 type="chapter" n="13">

<div3 type="section" n="1"><p> " Tardiores," inquit, " ad beneficia danda
 facimus non vindicando data nec infitiatores eorum
 adficiendo poena." Sed illud quoque tibi e contrario
 occurrat multo tardiores futuros ad accipienda beneficia, si periculum causae dicundae aditum erunt et
  innocentiam sollicitiore habituri loco.
</p></div3>

<div3 type="section" n="2"><p> Deinde erimus
 per hoc ipsi quoque ad danda tardiores ; nemo enim
 libenter dat invitis, sed quicumque ad bene faciendum
 bonitate invitatus est et ipsa pulchritudine rei, etiam
 libentius dabit nihil debituris nisi quod volent. Minuitur enim gloria eius officii, cui diligenter cautum est.
 </p>
</div3></div2>

<div2 type="chapter" n="14">

<div3 type="section" n="1"><p> Deinde pauciora erunt beneficia, sed veriora ;
 quid autem mali est inhiberi beneficiorum temeritatem ? Hoc enim ipsum secuti sunt, qui nullam
 legem huic constituerunt, ut circumspectius donaremus, circumspectius eligeremus eos, in quos merita
  conferuntur. Etiam atque etiam, cui des, considera :
</p></div3>

<div3 type="section" n="2"><p>

 <pb id="p.152"/>
 nulla actio erit, nulla repetitio. Erras, si existimas
 succursurum tibi iudicem ; nulla lex te in integrum
 restituet, solam accipientis fidem specta. Hoc modo
 beneficia auctoritatem suam tenent et magnifica sunt;
  pollues illa, si materiam litium feceris.
</p></div3>

<div3 type="section" n="3"><p> Aequissima
 vox est et ius gentium prae se ferens : " Redde, quod
 debes " ; haec turpissima est in beneficio. " Redde !'"
 Quid ? Reddet vitam, quam debet ? Dignitatem ?
</p></div3>

<div3 type="section" n="4"><p> Securitatem ? Sanitatem ? Reddi maxima quaeque
 non possunt. " At pro iis," inquit, " aliquid, quod
 tanti sit." Hoc est, quod dicebam, interituram tantae
 rei dignitatem, si beneficium mercem facimus. Non
 est irritandus animus ad avaritiam, ad querellas, ad
 discordiam ; sua sponte in ista fertur. Quantum possumus, resistamus et quaerenti occasiones amputemus.
 </p>
</div3></div2>

<div2 type="chapter" n="15">

<div3 type="section" n="1"><p> Utinam quidem persuadere possemus, ut
 pecunias creditas tantum a volentibus acciperent !
 Utinam nulla stipulatio emptorem venditori obligaret
 nec pacta commentaque impressis signis custodirentur,
 fides potius illa servaret et aecum colens animus !
</p></div3>

<div3 type="section" n="2"><p> Sed necessaria optimis praetulerunt et cogere fidem
 quam expectare malunt. Adhibentur ab utraque
 parte testes. Ille per tabulas plurium nomina inter-
 positis parariis facit ; ille non est interrogatione con-

 <pb id="p.154"/>
  tentus, nisi reum manu sua tenuit.
</p></div3>

<div3 type="section" n="3"><p> O turpem humani
 generis fraudis ac nequitiae publicae confessionem !
 Anulis nostris plus quam animis creditur. In quid isti
 ornati viri adhibiti sunt ? In quid imprimunt signa ?
 Nempe ne ille neget accepisse se, quod accepit ! Hos
 incorruptos viros et vindices veritatis existimas ? At
 his ipsis non aliter statim pecuniae committentur. Ita
 non honestius erat a quibusdam fidem falli, quam ab
  omnibus perfidiam timeri ?
</p></div3>

<div3 type="section" n="4"><p> Hoc unum deest avaritiae,
 ut beneficia sine sponsore non demus ! Generosi
 animi est et magnifici iuvare, prodesse ; qui dat beneficia, deos imitatur, qui repetit, feneratores. Quid
 illos, dum vindicamus, in turbam sordidissimam
 redigimus ?
 </p>
</div3></div2>

<div2 type="chapter" n="16">

<div3 type="section" n="1"><p> " Plures," inquit, " ingrati erunt, si nulla adversus ingratum datur actio." Immo pauciores, quia
 maiore dilectu dabuntur beneficia. Deinde non
 expedit notum omnibus fieri, quam multi ingrati sint;
 pudorem enim rei tollet multitudo peccantium, et
  desinet esse probri loco commune maledictum.
</p></div3>

<div3 type="section" n="2"><p> Numquid iam ulla repudio erubescit, postquam illustres
 quaedam ac nobiles feminae non consulum numero
 sed maritorum annos suos computant et exeunt
 matrimonii causa, nubunt repudii ? Tamdiu istuc
 timebatur, quamdiu rarum erat; quia nulla sine

 <pb id="p.156"/>
 divortio acta sunt, quod saepe audiebant, facere
  didicerunt.
</p></div3>

<div3 type="section" n="3"><p> Numquid iam ullus adulterii pudor est,
 postquam eo ventum est, ut nulla virum habeat, nisi
 ut adulterum irritet ? Argumentum est deformitatis
 pudicitia. Quam invenies tam miseram, tam sordidam,
 ut illi satis sit unum adulterorum par, nisi singulis
 divisit horas ? Et non sufficit dies omnibus, nisi apud
 alium gestata est, apud alium mansit. Infrunita et
 antiqua est, quae nesciat matrimonium vocari unum
  adulterium.
</p></div3>

<div3 type="section" n="4"><p> Quemadmodum horum delictorum iam
 evanuit pudor, postquam res latius evagata est, ita
 ingratos plures efficies et auctiores,<note> auctiores O, Pr√©chac : auctores N.

</note> si numerare se
 coeperint.
 </p>
</div3></div2>

<div2 type="chapter" n="17">

<div3 type="section" n="1"><p> "Quid ergo? impunitus erit ingratus?" Quid
 ergo, impunitus erit impius ? Quid malignus ? Quid
 avarus ? Quid impotens ? Quid crudelis ? Impunita
 tu credis esse, quae invisa sunt, aut ullum supplicium
  gravius existimas publico odio ?
</p></div3>

<div3 type="section" n="2"><p> Poena est, quod non
 audet ab ullo beneficium accipere, quod non audet
 ulli dare, quod omnium designatur oculis aut designari
 se iudicat, quod intellectum rei optimae ac dulcissimae
 amisit. An tu infelicem vocas, qui caruit acie, cuius
 aures morbus obstruxit, non vocas miserum eum, qui
  sensum beneficiorum amisit ?
</p></div3>

<div3 type="section" n="3"><p> Testes ingratorum

 <pb id="p.158"/>
 omnium deos metuit, urit illum et angit intercepti
 beneficii conscientia. Denique satis haec ipsa poena
 magna est, quod rei, ut dicebam, iucundissimae fructum non percipit.
 At quem iuvat accepisse, aequali perpetuaque
 voluptate fruitur et animum eius, a quo accepit, non
 rem intuens gaudet. Gratum hominem semper bene-
  ficium delectat, ingratum semel.
</p></div3>

<div3 type="section" n="4"><p> Comparari autem
 potest utriusque vita, cum alter tristis sit et sollicitus,
 qualis esse infitiator ac fraudulentus solet, apud quem
 non parentium, qui debet, honor est, non educatoris,
 non praeceptorum, alter laetus, hilaris, occasionem
 referendae gratiae expectans et ex hoc ipso adfectu
 gaudium grande percipiens nec quaerens, quomodo
 decoquat, sed quemadmodum plenius uberiusque
 respondeat non solum parentibus et amicis, sed
 humilioribus quoque personis ? Nam etiam si a servo
 suo beneficium accepit, aestimat, non a quo, sed quid
 acceperit.
 </p>
</div3></div2>

<div2 type="chapter" n="18">

<div3 type="section" n="1"><p> Quamquam quaeritur a quibusdam, sicut ab
 Hecatone, an beneficium dare servus domino possit.
 Sunt enim, qui ita distinguant, quaedam beneficia
 esse, quaedam officia, quaedam ministeria ; beneficium esse, quod alienus det (alienus est, qui potuit
 sine reprehensione cessare) ; officium esse filii, uxoris,
 earum personarum, quas necessitudo suscitat et ferre
 opem iubet ; ministerium esse servi, quem condicio

 <pb id="p.160"/>
 sua eo loco posuit, ut nihil eorum, quae praestat,
 imputet superiori.<note> Hosius after Lipsius marks a lacuna here.

</note>
</p></div3>

<div3 type="section" n="2"><p> Praeterea servum qui negat dare aliquando domino
 beneficium, ignarus est iuris humani ; refert enim,
 cuius animi sit, qui praestat, non cuius status. Nulli
 praeclusa virtus est ; omnibus patet, omnes admittit,
 omnes invitat, et ingenuos et libertinos et servos et
 reges et exules ; non eligit domum nec censum, nudo
 homine contenta est. Quid enim erat tuti adversus
 repentina, quid animus magnum promitteret sibi, si
  certam virtutem fortuna amitteret ?
</p></div3>

<div3 type="section" n="3"><p> Si non dat beneficium servus domino, nec regi quisquam suo nec duci
 suo miles ; quid enim interest, quali quis teneatur
 imperio, si summo tenetur ? Nam si servo, quominus
 in nomen meriti perveniat, necessitas obstat et
 patiendi ultima timor, idem istuc obstabit et ei, qui
 regem habet, et ei, qui ducem, quoniam sub dispari
 titulo paria in illos licent. Atqui dant regibus suis,
  dant imperatoribus beneficia ; ergo et dominis.
</p></div3>

<div3 type="section" n="4"><p> Potest
 servus iustus esse, potest fortis, potest magni animi ;
 ergo et beneficium dare potest, nam et hoc virtutis est.
 Adeo quidem dominis servi beneficia possunt dare, ut
 ipsos saepe beneficii sui fecerint.
 </p>
</div3></div2>

<div2 type="chapter" n="19">

<div3 type="section" n="1"><p> Non est dubium, quin servus beneficium dare

 <pb id="p.162"/>
 possit cuilibet ; quare ergo non et domino suo possit ?
 " Quia non potest," inquit, " creditor domini sui fieri,
 si pecuniam illi dederit. Alioqui cotidie dominum
 suum obligat ; peregrinantem sequitur, aegro ministrat, rus eius labore summo colit ; omnia tamen ista,
 quae alio praestante beneficia dicerentur, praestante
 servo ministeria sunt. Beneficium enim id est, quod
 quis dedit, cum illi liceret et non dare. Servus autem
 non habet negandi potestatem ; ita non praestat, sed
 paret, nec id se fecisse iactat, quod non facere non
 potuit."
</p></div3>

<div3 type="section" n="2"><p> Iam sub ista ipsa lege vincam et eo perducam
 servum, ut in multa liber sit. Interim dic mihi, si tibi
 ostendere aliquem pro salute domini sui sine respectu
 sui dimicantem et confossum vulneribus reliquias
 tamen sanguinis ab ipsis vitalibus fundentem et, ut
 ille effugiendi tempus habeat, moram sua morte
 quaerentem, hunc tu negabis beneficium dedisse, quia
  servus est ?
</p></div3>

<div3 type="section" n="3"><p> Si tibi ostendero aliquem, ut secreta
 domini prodat, nulla tyranni pollicitatione corruptum,
 nullis territum minis, nullis cruciatibus victum avertisse, quantum potuerit, suspiciones quaerentis et
 impendisse spiritum fidei, hunc tu negabis beneficium
  domino dedisse, quia servus est ?
</p></div3>

<div3 type="section" n="4"><p> Vide, ne eo maius

 <pb id="p.164"/>
 sit, quo rarius est exemplum virtutis in servis, eoque
 gratius, quod, cum fere invisa imperia sint et omnis
 necessitas gravis, commune servitutis odium in aliquo
 domini caritas vicit. Ita non ideo beneficium non est,
 quia a servo profectum est, sed ideo maius, quia de-
 terrere ab illo ne servitus quidem potuit.
 </p>
</div3></div2>

<div2 type="chapter" n="20">

<div3 type="section" n="1"><p> Errat, si quis existimat servitutem in totum
 hominem descendere. Pars melior eius excepta est.
 Corpora obnoxia sunt et adscripta dominis ; mens
 quidem sui iuris, quae adeo libera et vaga est, ut ne
 ab hoc quidem carcere, cui inclusa est, teneri queat,
 quominus impetu suo utatur et ingentia agat et in
  infinitum comes caelestibus exeat.
</p></div3>

<div3 type="section" n="2"><p> Corpus itaque est,
 quod domino fortuna tradidit ; hoc emit, hoc vendit ;
 interior illa pars mancipio dari non potest. Ab hac
 quidquid venit, liberum est ; nec enim aut nos omnia
 iubere possumus aut in omnia servi parere coguntur ;
 contra rem publicam imperata non facient, nulli sceleri
 manus commodabunt.
 </p>
</div3></div2>

<div2 type="chapter" n="21">

<div3 type="section" n="1"><p> Quaedam sunt, quae leges nec iubent nec
 vetant facere ; in iis servus materiam beneficii habet.
 Quam diu praestatur, quod a servo exigi solet, ministerium est ; ubi plus, quam quod servo necesse est,
 beneficium est ; ubi in adfectum amici transit, desinit
  vocari ministerium.
</p></div3>

<div3 type="section" n="2"><p> Est aliquid, quod dominus prae-

 <pb id="p.166"/>
 stare servo debeat, ut cibaria, ut vestiarium ; nemo
 hoc dixit beneficium. At indulsit, liberalius educavit,
 artes, quibus erudiuntur ingenui, tradidit : beneficium
 est. Idem e contrario fit in persona servi. Quidquid
 est, quod servilis officii formulam excedit, quod non ex
 imperio, sed ex voluntate praestatur, beneficium est,
 si modo tantum est, ut hoc vocari potuerit quolibet
 alio praestante.
 </p>
</div3></div2>

<div2 type="chapter" n="22">

<div3 type="section" n="1"><p> Servus, ut placet Chrysippo, perpetuus mercennarius est. Quemadmodum ille beneficium dat,
 ubi plus praestat, quam in<note> in commonly added

</note> quod operas locavit, sic
 servus : ubi benevolentia erga dominum fortunae suae
 modum transit et altius aliquid ausus, quod etiam
 felicius natis decori esset, spem domini antecessit,
  beneficium est intra domum inventum.
</p></div3>

<div3 type="section" n="2"><p> An aecum
 videtur tibi, quibus, si minus debito faciant, irascimur,
 non haberi gratiam, si plus debito solitoque fecerint ?
 Vis scire, quando non sit beneficium ? Ubi dici
 potest : " Quid, si nollet ? " Ubi vero id praestitit,
 quod nolle licuit, voluisse laudandum est.
</p></div3>

<div3 type="section" n="3"><p> Inter se contraria sunt beneficium et iniuria ; potest
 dare beneficium domino, si a domino iniuriam accipere. Atqui de iniuriis dominorum in servos qui

 <pb id="p.168"/>
 audiat positus est, qui et saevitiam et libidinem et in
 praebendis ad victum necessariis avaritiam compescat.
 Quid ergo ? Beneficium dominus a servo accipit ?
</p></div3>

<div3 type="section" n="4"><p> Immo homo ab homine. Denique, quod in illius
 potestate fuit, fecit : beneficium domino dedit ; ne a
 servo acceperis, in tua potestate est. Quis autem
 tantus est, quem non fortuna indigere etiam infimis
 cogat ?
 </p>
</div3></div2>

<div2 type="chapter" n="23">

<div3 type="section" n="1"><p> Multa iam beneficiorum exempla referam
 et dissimilia et quaedam inter se contraria. Dedit
 aliquis domino suo vitam, dedit mortem, servavit
 periturum et, hoc si parum est, pereundo servavit ;
 alius mortem domini adiuvit, alius decepit.
</p></div3>

<div3 type="section" n="2"><p> Claudius Quadrigarius in duodevicensimo annalium
 tradit, cum obsideretur Grumentum et iam ad summam desperationem ventum esset, duos servos ad
 hostem transfugisse et operae pretium fecisse. Deinde
 urbe capta passim discurrente victore illos per nota
 itinera ad domum, in qua servierant, praecucurrisse
 et dominam suam ante egisse ; quaerentibus, quae-
 nam esset, dominam et quidem crudelissimam ad supplicium ab ipsis duci professes esse. Eductam deinde
 extra mures summa cura celasse, donec hostilis ira
 consideret ; deinde, ut satiatus miles cito ad Romanos
 mores rediit, illos quoque ad suos redisse et dominam

 <pb id="p.170"/>
  sibi ipsos dedisse.
</p></div3>

<div3 type="section" n="3"><p> Manu misit utrumque e vestigio
 illa nec indignata est ab his se vitam accepisse, in
 quos vitae necisque potestatem habuisset. Potuit
 sibi hoc vel magis gratulari ; aliter enim servata
 munus notae et vulgaris clementiae habuisset, sic servata nobilis fabula et exemplum duarum urbium fuit.
</p></div3>

<div3 type="section" n="4"><p> In tanta confusione captae civitatis eum sibi quisque
 consuleret, omnes ab illa praeter transfugas fugerunt ;
 at hi, ut ostenderent, quo animo facta esset prior illa
 transitio, a victoribus ad captivam transfugerunt personam parricidarum ferentes ; quod in illo beneficio
 maximum fuit, tanti iudicaverunt, ne domina occide-
 retur, videri dominam occidisse. Non est, mihi crede,
 non dico<note> non dico O, Pr√©chac : condicio Hosius.
</note> servilis, sed vilis<note> sed vilis added by Pr√©chac.

</note> animi egregium factum
 fama sceleris emisse.
</p></div3>

<div3 type="section" n="5"><p> Vettius, praetor Marsorum, ducebatur ad Romanum
 imperatorem ; servus eius gladium militi illi ipsi, a
 quo trahebatur, eduxit et primum dominum occidit,
 deinde : " Tempus est," inquit, " me et mihi consulere ! iam dominum manu misi," atque ita traiecit
 se uno ictu. Da mihi quemquam, qui magnificentius
 dominum servaverit.
 </p>
</div3></div2>

<div2 type="chapter" n="24">

<div3 type="section" n="1"><p> Corfinium Caesar obsidebat, tenebatur inclutus Domitius ; imperavit medico eidemque servo
 suo, ut sibi venenum daret. Cum tergiversantem

 <pb id="p.172"/>
 videret : " Quid cunctaris," inquit, " tamquam in tua
 potestate totum istud sit ? Mortem rogo armatus."
 Tum ille promisit et medicamentum innoxium bibendum illi dedit ; quo cum sopitus esset, accessit ad
 filium eius et : " Iube," inquit, " me adservari, dum
 ex eventu intellegis, an venenum patri tuo dederim."
 Vixit Domitius et servatus a Caesare est ; prior tamen
 illum servus servaverat.
 </p>
</div3></div2>

<div2 type="chapter" n="25">

<div3 type="section" n="1"><p> Bello civili proscriptum dominum servus abscondit et, cum anulos eius sibi aptasset ac vestem
 induisset, speculatoribus occurrit nihilque se deprecari,
 quo minus imperata peragerent, dixit et deinde cervicem porrexit. Quanti viri est pro domino eo tempore
 mori velle, quo rara erat fides dominum mori nolle !
 in publica crudelitate mitem inveniri, in publica perfidia fidelem ! cum praemia proditionis ingentia ostendantur, praemium fidei mortem concupiscere !
 </p>
</div3></div2>

<div2 type="chapter" n="26">

<div3 type="section" n="1"><p> Nostri saeculi exempla non praeteribo. Sub
 Tib. Caesare fuit accusandi frequens et paene publica
 rabies, quae omni civili bello gravius togatam civitatem
 confecit ; excipiebatur ebriorum sermo, simplicitas
 iocantium ; nihil erat tutum ; omnis saeviendi placebat occasio, nec iam reorum expectabantur eventus,
 cum esset unus.
 Cenabat Paulus praetorius in convivio quodam

 <pb id="p.174"/>
 imaginem Tib. Caesaris habens ectypa et eminente
  gemma.
</p></div3>

<div3 type="section" n="2"><p> Rem ineptissimam fecero, si nunc verba
 quaesiero, quemadmodum dicam illum matellam
 sumpsisse ; quod factum simul et Maro ex notis illius
 temporis vestigatoribus notavit et servus eius, quoi
 nectebantur insidiae, ei ebrio anulum extraxit. Et
 cum Maro convivas testaretur admotam esse imaginem obscenis et iam subscriptionem componeret,
 ostendit in manu sua servus anulum. Si quis hunc
 servum vocat, et illum convivam vocabit.
 </p>
</div3></div2>

<div2 type="chapter" n="27">

<div3 type="section" n="1"><p> Sub divo Augusto nondum hominibus verba
 sua periculosa erant, iam molesta. Rufus, vir
 ordinis senatorii, inter cenam optaverat, ne Caesar
 salvus rediret ex ea peregrinatione, quam parabat;
 et adiecerat idem omnes et tauros et vitulos optare.
 Fuerunt, qui illa diligenter audirent. Ut primum
 diluxit, servus, qui cenanti ad pedes steterat, narrat,
 quae inter cenam ebrius dixisset, et hortatur, ut
 Caesarem occupet atque ipse se deferat.
</p></div3>

<div3 type="section" n="2"><p>  Usus consilio descendenti Caesari occurrit et, cum malam
 mentem habuisse se pridie iurasset, id ut in se et in
 filios suos redderet, optavit et Caesarem, ut igno-
  sceret sibi rediretque in gratiam secum, rogavit.
</p></div3>

<div3 type="section" n="3"><p> Cum
 dixisset se Caesar facere : " Nemo," inquit, " credet

 <pb id="p.176"/>
 te mecum in gratiam redisse, nisi aliquid mihi donaveris," petitque non fastidiendam etiam a propitio
 summam et impetravit. Caesar ait : " Mea causa
  dabo operam, ne umquam tibi irascar !
</p></div3>

<div3 type="section" n="4"><p> " Honeste
 fecit Caesar, quod ignovit, quod liberalitatem clementiae adiecit. Quicumque hoc audierit exemplum,
 necesse est Caesarem laudet, sed cum servum ante
 laudaverit. Non expectas, ut tibi narrem manu missum, qui hoc fecerat. Nec tamen gratis : pecuniam
 pro libertate eius Caesar numeraverat.
 </p>
</div3></div2>

<div2 type="chapter" n="28">

<div3 type="section" n="1"><p> Post tot exempla num dubium est, quin
 beneficium aliquando a servo dominus accipiat ?
 Quare potius persona rem minuat, quam personam res
 ipsa cohonestet ? Eadem omnibus principia eademque origo ; nemo altero nobilior, nisi cui rectius in-
  genium et artibus bonis aptius.
</p></div3>

<div3 type="section" n="2"><p> Qui imagines in atrio
 exponunt et nomina familiae suae longo ordine ac
 multis stemmatum inligata flexuris in parte prima
 aedium collocant, non noti magis quam nobiles sunt ?
 Unus omnium parens mundus est, sive per splendidos
 sive per sordidos gradus ad hunc prima cuiusque origo
 perdueitur. Non est, quod te isti decipiant, qui, cum
 maiores suos recensent, ubicumque nomen inlustre
  defecit, illo deum infuleiunt.
</p></div3>

<div3 type="section" n="3"><p> Neminem despexeris,
 etiam si circa illum obsoleta sunt nomina et parum
 indulgente adiuta fortuna. Sive libertini ante vos

 <pb id="p.178"/>
 habentur sive servi sive exterarum gentium homines,
 erigite audacter animos et, quidquid in medio sordidi
 iacet, transilite ; expectat vos in summo magna nobili-
  tas.
</p></div3>

<div3 type="section" n="4"><p> Quid superbia in tantam vanitatem attollimur,
 ut beneficia a servis indignemur accipere et sortem
 eorum spectemus obliti meritorum ? Servum tu
 quemquam vocas, libidinis et gulae servus et adulterae,
  immo adulterarum commune mancipium ?
</p></div3>

<div3 type="section" n="5"><p> Servum
 vocas quemquam tu ? Quo tandem ab istis gerulis
 raperis cubile istud tuum circumferentibus ? Quo te
 penulati in militum quidem non vulgarem cultum
 subornati, quo, inquam, te isti efferunt ? Ad ostium
 alicuius ostiarii, ad hortos alicuius, ne ordinarium
 quidem habentis officium ; et deinde negas tibi a
 servo tuo beneficium dari posse, cui osculum alieni
  servi beneficium est ? Quae est tanta animi discordia ?
</p></div3>

<div3 type="section" n="6"><p>
 Eodem tempore servos despicis et colis, imperiosus
 intra limen atque impotens, humilis foris et tam contemptus quam contemnens. Neque enim ulli magis
 abiciunt animos, quam qui improbe tollunt, nullique
 ad calcandos alios paratiores, quam qui contumelias
 facere accipiendo didicerunt.
 </p>
</div3></div2>

<div2 type="chapter" n="29">

<div3 type="section" n="1"><p> Dicenda haec fuerunt ad contundendam
 insolentiam hominum ex fortuna pendentium vindicandumque ius beneficii dandi servis, ut filiis quoque
 vindicaretur. Quaeritur enim, an aliquando, liberi

 <pb id="p.180"/>
 maiora beneficia dare parentibus suis possint, quam
 acceperint.
</p></div3>

<div3 type="section" n="2"><p> Illud conceditur multos filios maiores potentiores-
 que extitisse quam parentes suos ; aeque et illud
 meliores fuisse. Quod si constat, potest fieri, ut
 meliora tribuerint, cum et fortuna illis maior esset et
  melior voluntas.
</p></div3>

<div3 type="section" n="3"><p> " Quidquid," inquit, " est, quod det
 patri filius, utique minus est, quia hanc ipsam dandi
 facultatem patri debet. Ita numquam beneficio vincitur, cuius beneficium est ipsum, quod vincitur."
 Primum quaedam initium ab aliis trahunt et tamen
 initiis suis maiora sunt ; nec ideo aliquid non est maius
 eo, quo coepit, quia non potuisset in tantum procedere,
  nisi coepisset.
</p></div3>

<div3 type="section" n="4"><p> Nulla non res principia sua magno
 gradu transit. Semina omnium rerum causae sunt et
 tamen minimae partes sunt eorum, quae gignunt.
 Adspice Rhenum, adspice Euphraten, omnes denique
 inclutos amnes. Quid sunt, si illos illic, unde effluunt,
 aestimes ? Quidquid est, quo timentur, quo nominan-
  tur, in processu paraverunt.
</p></div3>

<div3 type="section" n="5"><p> Adspice trabes, sive
 proceritatem aestimes, altissimas, sive crassitudinem
 spatiumque ramorum, latissime fusas. Quantulum est
 his comparatum illud, quod radix tenui fibra complec-
 titur ! Tolle radicem : nemora non surgent, nec tanti

 <pb id="p.182"/>
 montes vestientur. Innituntur fundamentis suis
 templa excelsa urbis ; tamen, quae in firmamentum
  totius operis iacta sunt, latent. Idem in ceteris evenit;
</p></div3>

<div3 type="section" n="6"><p>
 principia sua semper sequens magnitudo obruet. Non
 potuissem quicquam consequi, nisi parentum beneficium antecessisset ; sed non ideo, quidquid con-
 secutus sum, minus est eo, sine quo consecutus non
  essem.
</p></div3>

<div3 type="section" n="7"><p> Nisi me nutrix aluisset infantem, nihil eorum,
 quae consilio ac manu gero, facere potuissem nec in
 hanc emergere nominis claritatem, quam civili ac
 militari industria merui ; numquid tamen ideo maximis operibus praeferes nutricis officium ? Atqui quid
 interest, cum aeque sine patris beneficio quam sine
 nutricis non potuerim ad ulteriora procedere ? Quod
 <note n="marg" place="unspecified" anchored="yes">8</note> si initio meo, quidquid iam possum, debeo, cogita non
 esse initium mei patrem, ne avum quidem ; semper
 enim erit ulterius aliquid, ex quo originis proximae
 origo descendat. Atqui nemo dicet me plus debere
 ignotis et ultra memoriam positis maioribus quam
 patri; plus autem debeo, si hoc ipsum, quod genuit
 me pater meus, maioribus debet.
 </p>
</div3></div2>

<div2 type="chapter" n="30">

<div3 type="section" n="1"><p> " Quidquid praestiti patri, etiam si magnum

 <pb id="p.184"/>
 est, infra aestimationem paterni muneris est, quia non
 esset, si non genuisset." Isto modo etiam, si quis
 patrem meum aegrum ac moriturum sanaverit, nihil
 praestare ei potero, quod non beneficio eius minus sit ;
 non enim genuisset me pater, nisi sanatus esset. Sed
 vide, ne illud verius sit aestimari, an id, quod potui,
 et id, quod feci, meum sit, mearum virium, meae
  voluntatis.
</p></div3>

<div3 type="section" n="2"><p> Illud, quod natus sum, per se intuere,
 quale sit : animadvertis exiguum et incertum et boni
 malique communem materiam, sine dubio primum ad
 omnia gradum, sed non ideo maiorem omnibus, quia
 primus est.
</p></div3>

<div3 type="section" n="3"><p> Servavi patrem meum et ad summam provexi dignitatem et principem urbis suae feci nec tantum rebus a
 me gestis nobilitavi, sed ipsi quoque gerendarum in-
 gentem ac facilem nec tutam minus quam gloriosam
 dedi materiam ; honores, opes, quidquid humanos ad
 se animos rapit, congessi, et eum supra omnes starem,
  infra illum steti. Die nunc :
</p></div3>

<div3 type="section" n="4"><p> " Hoc ipsum, quod ista
 potuisti, patris munus est " ; respondebo tibi : " Est
 prorsus, si ad ista facienda nasci satis est ; sed si ad
 bene vivendum minima portio est vivere et id tribuisti,
 quod cum feris mihi et animalibus quibusdam minimis,
 quibusdam etiam foedissimis commune est, noli tibi

 <pb id="p.186"/>
 adserere, quod non ex tuis beneficiis, etiam si non
 sine tuis, oritur."
 </p>
</div3></div2>

<div2 type="chapter" n="31">

<div3 type="section" n="1"><p> Puta me vitam pro vita reddidisse. Sic
 quoque munus tuum vici, cum ego dederim sentiente
 cum sentiens me dare, cum vitam tibi non voluptatis
 meae causa aut certe per voluptatem dederim, cum
 tanto maius sit retinere spiritum quam accipere,
  quanto levius mori ante mortis metum.
</p></div3>

<div3 type="section" n="2"><p> Ego vitam
 dedi statim illa usuro, tu nescituro, an viveret ; ego
 vitam dedi mortem timenti, tu vitam dedisti, ut mori
 possem ; ego tibi vitam dedi consummatam, perfectam, tu me expertem rationis genuisti, onus
  alienum.
</p></div3>

<div3 type="section" n="3"><p> Vis scire, quam non sit magnum beneficium
 vitam sic dare ? Exposuisses ; nempe iniuria erat
 genuisse ! Quo quid colligo ? Minimum esse beneficium patris matrisque concubitum, nisi accesserunt
 alia, quae prosequerentur hoc initium muneris et aliis
  officiis ratum facerent.
</p></div3>

<div3 type="section" n="4"><p> Non est bonum vivere, sed
 bene vivere. At bene vivo. Sed potui et male ; ita
 hoc tantum est tuum, quod vivo. Si vitam imputas
 mihi per se, nudam, egentem consilii, et id ut magnum
 bonum iactas, cogita te mihi imputare muscarum ac
  vermium bonum.
</p></div3>

<div3 type="section" n="5"><p> Deinde, ut nihil aliud dicam, quam

 <pb id="p.188"/>
 bonis artibus me studuisse et cursum ad rectum iter
 vitae direxisse, in ipso beneficio tuo maius, quam quod
 dederas, recepisti; tu enim me mihi rudem, imperitum
 dedisti, ego tibi filium, qualem genuisse gauderes.
 </p>
</div3></div2>

<div2 type="chapter" n="32">

<div3 type="section" n="1"><p> Aluit me pater. Si idem praesto, plus
 reddo, quia non tantum ali se, sed a filio ali gaudet et
 maiorem ex animo meo quam ex ipsa re percipit
 voluptatem, illius alimenta ad corpus tantum meum
  pervenerunt. Quid ?
</p></div3>

<div3 type="section" n="2"><p> si quis in tantum processit, ut
 aut eloquentia per gentes notesceret aut iustitia aut
 bellicis rebus et patri quoque ingentem circumfunderet
 famam tenebrasque natalium suorum clara luce discuteret, non inaestimabile in parentes suos beneficium
  contulit ?
</p></div3>

<div3 type="section" n="3"><p> An quisquam Aristonem et Gryllum nisi
 propter Xenophontem ac Platonem filios nosset ?
 Sophroniscum Socrates expirare non patitur. Ceteros
 enumerare longum est, qui durant ob nullam aliam
 causam, quam quod illos liberorum eximia virtus
  tradidit posteris.
</p></div3>

<div3 type="section" n="4"><p> Utrum maius beneficium dedit M.
 Agrippae pater ne post Agrippam quidem notus, an
 patri dedit Agrippa navali corona insignis, unicum
 adeptus inter dona militaria decus, qui tot in urbe
 maxima opera excitavit, quae et priorem magnifi-

 <pb id="p.190"/>
  centiam vincerent et nulla postea vincerentur ?
</p></div3>

<div3 type="section" n="5"><p>
 Utrum Octavius maius beneficium dedit filio an patri
 divus Augustus, quamvis illum umbra adoptivi patris
 abscondit ? Quantam cepisset voluptatem, si illum
 post debellata arma civilia vidisset securae paci prae-
 sidentem, non adgnoscens bonum suum nec satis
 credens, quotiens ad se respexisset, potuisse illum
 virum in domo sua nasci ! Quid nunc ceteros pro-
 sequar, quos iam consumpsisset oblivio, nisi illos
 filiorum gloria e tenebris eruisset et adhuc in luce
 retineret ?
</p></div3>

<div3 type="section" n="6"><p> Deinde, cum quaeramus, non quis filius patri maiora
 beneficia reddiderit, quam a patre acceperat, sed an
 aliquis possit maiora reddere, etiam si, quae rettuli,
 exempla nondum satis faciunt nec beneficia parentium
 suorum superiaciunt, capit tamen hoc natura, quod
 nondum ulla aetas tulit. Si singula paternorum
 meritorum magnitudinem exsuperare non possunt,
 plura in unum congesta superabunt.
 </p>
</div3></div2>

<div2 type="chapter" n="33">

<div3 type="section" n="1"><p> Servavit in proelio patrem Scipio et praetextatus in hostes ecum concitavit. Parum est, quod,
 ut perveniret ad patrem, tot pericula maximos duces
 eum maxime prementia contempsit, tot oppositas difficultates, quod ad primam pugnam exiturus tiro per

 <pb id="p.192"/>
 veteranorum corpora cucurrit, quod annos suos tran-
  siluit ?
</p></div3>

<div3 type="section" n="2"><p> Adice, ut idem patrem reum defendat et conspirationi inimicorum potentium eripiat, ut alterum
 illi consulatum ac tertium aliosque honores etiam consularibus concupiscendos congerat, ut pauperi raptas
 belli iure opes tradat et, quod est militaribus viris
 speciosissimum, divitem illum spoliis etiam hostilibus
  faciat.
</p></div3>

<div3 type="section" n="3"><p> Si adhuc parum est, adice, ut provincias et
 extraordinaria imperia continuet, adice, ut dirutis
 maximis urbibus Romani imperii sine aemulo ad ortus
 occasusque venturi defensor et conditor maiorem nobilitatem nobili viro adiciat, dici Scipionis patrem !
 Dubium est, quin generandi vulgare beneficium vicerit
 eximia pietas et virtus ipsi urbi nescio utrum maius
  praesidium adferens an decus ?
</p></div3>

<div3 type="section" n="4"><p> Deinde, si hoc parum
 est, finge aliquem tormenta patris discussisse, finge in
 se transtulisse. Licet tibi, in quantum velis, extendere
 beneficia filii, cum paternum munus et simplex sit et
 facile et danti voluptarium, quod necesse est ille
 multis dederit, etiam quibus dedisse se nescit, in quo
 consortem habet, in quo spectavit legem, patriam,
 praemia patrum, domus ac familiae perpetuitatem,
  omnia potius quam eum, cui dabat. Quid ?
</p></div3>

<div3 type="section" n="5"><p> si quis

 <pb id="p.194"/>
 sapientiam consecutus hanc patri tradiderit, etiamnunc disputabimus, an maius aliquid iam dederit,
 quam acceperat, cum vitam beatam patri reddiderit,
 acceperit tantum vitam ?
 </p>
</div3></div2>

<div2 type="chapter" n="34">

<div3 type="section" n="1"><p> " Sed patris," inquit, " beneficium est, quidquid facis, quidquid praestare illi potes." Et praeceptoris mei, quod institutis liberalibus profeci;
 ipsos tamen, qui tradiderunt illa, transcendimus,
 utique eos, qui prima elementa docuerunt, et quamvis
 sine illis nemo quicquam adsequi posset, non tamen,
 quantumcumque quis adsecutus est, infra illos est.
 Multum inter prima ac maxima interest, nec ideo
 prima maximorum instar sunt, quia sine primis maxima
 esse non possunt.
 </p>
</div3></div2>

<div2 type="chapter" n="35">

<div3 type="section" n="1"><p> Iam tempus est quaedam ex nostra, ut ita
 dicam, moneta proferre. Qui id beneficium dedit, quo
 est aliquid melius, potest vinci. Pater dedit filio
 vitam, est autem aliquid vita melius ; ita pater vinci
 potest, quia dedit beneficium, quo est aliquid melius.
</p></div3>

<div3 type="section" n="2"><p> Etiamnunc, qui dedit alicui vitam, si et semel et
 iterum liberatus est mortis periculo, maius accepit
 beneficium quam dedit. Pater autem vitam dedit
 potest ergo, si saepius periculo mortis liberatus a filio

 <pb id="p.196"/>
  fuerit, maius beneficium accipere quam dedit.
</p></div3>

<div3 type="section" n="3"><p> Qui
 beneficium accipit, maius accipit, quo magis eo indiget.
 Magis autem indiget vita, qui vivit, quam qui natus
 non est, ut qui ne indigere quidem omnino possit ;
 maius ergo beneficium accipit pater, si vitam a filio
  accipit, quam filius a patre, quod natus est.
</p></div3>

<div3 type="section" n="4"><p> " Patris
 beneficia vinci a filii beneficiis non possunt. Quare ?
 Quia vitam accepit a patre, quam nisi accepisset, nulla
 dare beneficia potuisset." Hoc commune est patri
 eum omnibus, qui vitam alicui dederunt ; non potuissent enim referre gratiam, nisi vitam accepissent.
 Ergo nec medico gratia in maius referri potest (solet
 enim et medicus vitam dare), nec nautae, si naufragum
 sustulit. Atqui et horum et aliorum, qui aliquo modo
 nobis vitam dederunt, beneficia vinci possunt ; ergo
  et patrum possunt.
</p></div3>

<div3 type="section" n="5"><p> Si quis mihi beneficium dedit,
 quod multorum beneficiis adiuvandum esset, ego
 autem illi beneficium dedi id, quod nullius egeret
 adiutorio, maius dedi quam accepi. Pater filio vitam
 dedit perituram, nisi multa accessissent, quae illam
 tuerentur ; filius patri si dedit vitam, dedit eam, quae
 nullius desideraret auxilium in hoc, ut permaneret ;
 ergo maius beneficium accepit a filio pater, qui vitam
 accepit, quam ipse illi dedit.
 </p>
</div3></div2>

<div2 type="chapter" n="36">

<div3 type="section" n="1"><p> Haec non destruunt parentium venerationem

 <pb id="p.198"/>
 nec deteriores illis liberos faciunt, immo etiam
 meliores ; natura enim gloriosa virtus est et anteire
 priores cupit. Alacrior erit pietas, si ad reddenda
 beneficia eum vincendi spe venerit. Ipsis patribus id
 volentibus laetisque contigerit, quoniam pleraque
  sunt, in quibus nostro bono vincimur.
</p></div3>

<div3 type="section" n="2"><p> Unde certamen
 tam optabile ? Unde tantam felicitatem parentibus,
 ut fateantur ipsos liberorum beneficiis impares ? Nisi
 hoc ita iudicamus, excusationem damus liberis et illos
 segniores ad referendam gratiam facimus, quibus
 stimulos adicere debemus et dicere :
 " Hoc agite, optimi iuvenes ! Proposita est inter
 parentes ac liberos honesta contentio, dederint maiora
  an receperint. Non ideo vicerunt, quia occupaverunt.
</p></div3>

<div3 type="section" n="3"><p>
 Sumite modo animum, qualem decet, et deficere
 nolite : vincetis optantes. Nec desunt tam pulchro
 certamini duces, qui ad similia vos cohortentur ac per
 vestigia sua ire ad victoriam saepe iam partam ex
 parentibus iubeant.
 </p>
</div3></div2>

<div2 type="chapter" n="37">

<div3 type="section" n="1"><p> " Vicit Aeneas patrem, ipse eius in<note> in added by Pincianus.

</note> infantia leve tutumque gestamen, gravem senio per
 media hostium agmina et per cadentis circa se urbis
 ruinas ferens, cum complexus sacra ac penates deos

 <pb id="p.200"/>
 religiosus senex non simplici vadentem sarcina
 premeret ; tulit illum per ignes et (quid non pietas
 potest ?) pertulit colendumque inter conditores Romani imperii posuit.
 <note n="marg" place="unspecified" anchored="yes">2</note> " Vicere Siculi iuvenes : cum Aetna maiore vi
 peragitata in urbes, in agros, in magnam insulae partem effudisset incendium, vexerunt parentes suos ;
 discessisse creditum est ignes et utrimque flamma
 recedente limitem adapertum, per quem transcurrerent iuvenes dignissimi, qui magna tuto auderent.
 <note n="marg" place="unspecified" anchored="yes">3</note> " Vicit Antigonus, qui, cum ingenti proelio superasset hostem, praemium belli ad patrem transtulit et
 imperium illi Cypri tradidit. Hoc est regnum nolle
 regnare, cum possis.
 <note n="marg" place="unspecified" anchored="yes">4</note> " Vicit patrem imperiosum quidem Manlius, qui,
 eum ante ad tempus relegatus esset a patre ob adulescentiam brutam et hebetem, ad tribunum plebis, qui
 patri suo diem dixerat, venit ; petito tempore, quod
 ille dederat sperans fore proditorem parentis invisi,
 (et bene meruisse se de iuvene credebat, cuius exilium
 pro gravissimo crimine inter alia Manlio obiciebat),
 nanctus adulescens secretum stringit occultatum sinu
 ferrum et : ' Nisi iuras,' inquit, ' te diem patri remissuruin, hoc te gladio transfodiam. In tua potestate

 <pb id="p.202"/>
 est, utro modo pater meus accusatorem non habeat.'
 Iuravit tribunus nec fefellit et causam actionis omissae
 contioni reddidit. Nulli alii licuit impune tribunum
 in ordinem redigere.
 </p>
</div3></div2>

<div2 type="chapter" n="38">

<div3 type="section" n="1"><p> Alia ex aliis exempla sunt eorum, qui
 parentes suos periculis eripuerint, qui ex infimo ad
 summum protulerint et e plebe acervoque ignobili
  numquam tacendos saeculis dederint.
</p></div3>

<div3 type="section" n="2"><p> Nulla vi verborum, nulla ingenii facultate exprimi potest, quantum opus sit, quam laudabile quamque numquam
 memoria hominum exiturum, posse hoc dicere :
 ' Parentibus meis parui, cessi imperio eorum, sive
 aecum sive inicum ac durum fuit, obsequentem submissumque me praebui ; ad hoc unum contumax fui,
  ne beneficiis vincerer.
</p></div3>

<div3 type="section" n="3"><p>' Certate, obsecro vos, et fessi
 quoque restituite aciem. Felices, qui vincent, felices,
 qui vincentur ! Quid eo adulescente praeclarius, qui
 sibi ipsi dicere poterit (neque enim est fas alteri
 dicere) : 'Patrem meum beneficiis vici' ? Quid eo
 fortunatius sene, qui omnibus ubique praedicabit a
 filio se suo beneficiis victum ? Quid autem est felicius
 quam ibi cedere ? "</p>
</div3></div2>
</div1>

 <pb id="p.204"/>
 <div1 type="book" n="4"><head>Liber IV</head>

 <div2 type="chapter" n="1">

<div3 type="section" n="1"><p> Ex omnibus, quae tractavimus, Aebuti Liberalis,
 potest videri nihil tam necessarium aut magis, ut ait
 Sallustius, cum cura dicendum, quam quod in manibus
 est : an beneficium dare et in vicem gratiam referre
 per se res expetendae sint.
</p></div3>

<div3 type="section" n="2"><p> Inveniuntur, qui honesta in mercedem colant quibusque non placeat virtus gratuita ; quae nihil habet
 in se magnificum, si quicquam venale. Quid enim
 est turpius, quam aliquem computare, quanti vir
 bonus sit, cum virtus nec lucro invitet nec absterreat
 damno adeoque neminem spe ac pollicitatione corrumpam ut contra impendere in se iubeat et saepius
 in ultro tributis sit ? Calcatis ad illam utilitatibus
 eundum est ; quocumque vocavit, quocumque misit,
 sine respectu rei familiaris, interdum etiam sine ulla
 sanguinis sui parsimonia vadendum nec umquam
  imperium eius detractandum.
</p></div3>

<div3 type="section" n="3"><p> " Quid consequar,"
 inquit, " si hoc fortiter, si hoc grate fecero ? " Quod
 feceris ; nihil tibi extra promittitur. Si quid commodi forte obvenerit, inter accessiones numerabis.

 <pb id="p.206"/>
 Rerum honestarum pretium in ipsis est. Si honestum
 per se expetendum est, beneficium autem honestum
 est, non potest alia eius condicio esse, cum eadem
 natura sit. Per se autem expetendum esse honestum
 saepe et abunde probatum est.
 </p>
</div3></div2>

<div2 type="chapter" n="2">

<div3 type="section" n="1"><p> In hac parte nobis pugna est cum Epicureis, delicata et umbratica turba in convivio suo philosophantium, apud quos virtus voluptatum ministra est, illis
 paret, illis deservit, illas supra se videt. " Non est,"

 inquis, " voluptas sine virtute."
</p></div3>

<div3 type="section" n="2"><p>  Sed quare ante
 virtutem est ? De ordine putas disputationem esse ?
 De re tota et de potestate eius ambigitur. Non est
 virtus, si sequi potest ; primae partes eius sunt, ducere
 debet, imperare, summo loco stare ; tu illam iubes
  signum petere ! " Quid," inquit, " tua refert ?
</p></div3>

<div3 type="section" n="3"><p> Et
 ego sine virtute nego beatam vitam posse constare.
 Ipsam voluptatem, quam sequor, cui me emancipavi,
 remota illa improbo et damno. De hoc uno disputatur, utrum virtus summi boni causa sit an ipsa
 summum bonum." Ut hoc unum quaeratur, ordinis
 tantum existimas mutationem ? Ista vero confusio
 est et manifesta caecitas primis postrema praeferre.
</p></div3>

<div3 type="section" n="4"><p> Non indignor, quod post voluptatem ponitur virtus,
 sed quod omnino cum voluptate, contemptrix eius et

 <pb id="p.208"/>
 hostis et longissime ab illa resiliens, labori ac dolori
 familiarior, virilibus incommodis, quam isti effeminato
 bono.
 </p>
</div3></div2>

<div2 type="chapter" n="3">

<div3 type="section" n="1"><p> Inserenda haec, mi Liberalis, fuerunt, quia beneficium, de quo nunc agitur, dare virtutis est et turpissimum id causa ullius alterius rei dare, quam ut
 datum sit. Nam si recipiendi spe tribueremus, locupletissimo cuique, non dignissimo daremus ; nunc
 vero diviti importuno pauperem praeferimus. Non
  est beneficium, quod ad fortunam spectat.
</p></div3>

<div3 type="section" n="2"><p> Praeterea,
 si, ut prodessemus, sola nos invitaret utilitas, minime
 beneficia distribuere deberent, qui facillime possent,
 locupletes et potentes et reges aliena ope non indigentes ; di vero tot munera, quae sine intermissione
 diebus ac noctibus fundunt, non darent; in omnia
 enim illis natura sua sufficit plenosque et tutos et inviolabiles praestat ; nulli ergo beneficium dabunt, si
 una dandi causa est se intueri ae suum commodum.
</p></div3>

<div3 type="section" n="3"><p> Istud non beneficium, sed fenus est circumspicere,
 non ubi optime ponas, sed ubi quaestuosissime habeas,
 unde facillime tollas. Quod cum longe a dis remotum
 sit, sequitur, ut inliberales sint ; nam si una beneficii
 dandi causa sit dantis utilitas, nulla autem ex nobis
 utilitas deo speranda est, nulla deo dandi beneficii
 causa est.

 <pb id="p.210"/>
 </p>
</div3></div2>

<div2 type="chapter" n="4">

<div3 type="section" n="1"><p> Scio, quid hoc loco respondeatur : " Itaque non
 dat deus beneficia, sed securus et neclegens nostri,
 aversus a mundo aliud agit aut, quae maxima Epicuro
 felicitas videtur, nihil agit, nec magis illum beneficia
  quam iniuriae tangunt."
</p></div3>

<div3 type="section" n="2"><p> Hoc qui dicit, non exaudit
 precantium voces et undique sublatis in caelum manibus vota facientium privata ac publica ; quod profecto
 non fieret, nec in hunc furorem omnes profecto mortales consensissent adloquendi surda numina et inefficaces deos, nisi nossemus illorum beneficia nunc
 oblata ultro, nunc orantibus data, magna, tempestiva,
  ingentes minas interventu suo solventia.
</p></div3>

<div3 type="section" n="3"><p> Quis est
 autem tam miser, tam neclectus, quis tam duro fato
 et in poenam genitus, ut non tantam deorum munificentiam senserit ? Ipsos illos complorantes sortem
 suam et querulos circumspice : invenies non ex toto
 beneficiorum caelestium expertes, neminem esse, ad
 quem non aliquid ex illo benignissimo fonte manaverit.
 Parum est autem id, quod nascentibus ex aequo distribuitur ? Ut quae secuntur inaequali dispensata
 mensura transeamus, parum dedit natura, cum se
 dedit?
 </p>
</div3></div2>

<div2 type="chapter" n="5">

<div3 type="section" n="1"><p> " Non dat deus beneficia." Unde ergo ista,
 quae possides, quae das, quae negas, quae servas,
 quae rapis ? Unde haec innumerabilia oculos, aures,

 <pb id="p.212"/>
 animum mulcentia ? Unde illa luxuriam quoque
 instruens copia (neque enim necessitatibus tantummodo nostris provisum est ; usque in delicias ama-
 mur) ?
</p></div3>

<div3 type="section" n="2"><p> Tot arbusta non uno modo frugifera, tot
 herbae salutares, tot varietates ciborum per totum
 annum digestae, ut inerti quoque fortuita terrae
 alimenta praeberent ? Iam animalia omnis generis,
 alia in sicco solidoque, alia in umido nascentia, alia
 per sublime demissa, ut omnis rerum naturae pars
  tributum aliquod nobis conferret ?
</p></div3>

<div3 type="section" n="3"><p> Flumina haec
 amoenissimis flexibus campos cingentia, illa praebitura
 commercio viam vasto et navigabili cursu vadentia,
 ex quibus quaedam aestatis diebus mirabile incrementum trahunt, ut arida et ferventi subiecta caelo
 loca subita vis aestivi torrentis irriget ? Quid mercatorum torrentium venae ? Quid in ipsis litoribus
 aquarum calentium exundatio ?
 Te, Lari maxime, teque,
 fluctibus et fremitu adsurgens, Benace, marino ?
 </p>
</div3></div2>

<div2 type="chapter" n="6">

<div3 type="section" n="1"><p> Si pauca quis tibi donasset iugera, accepisse te
 diceres beneficium; immensa terrarum late patentium
 spatia negas esse beneficium ? Si pecuniam tibi aliquis donaverit et arcam tuam, quoniam tibi id ma
 gnum videtur, impleverit, beneficium vocabis ; tot
 metalla deus<note> deus added by Hosius.
</note> defodit, tot flumina emisit terra, super
 quae decurrunt sola, aurum vehentia ; argenti, aeris,

 <pb id="p.214"/>
 ferri immane pondus omnibus locis obrutum, cuius
 investigandi tibi facultatem dedit, ac latentium divitiarum in summa terra signa disposuit : negas te
  accepisse beneficium ?
</p></div3>

<div3 type="section" n="2"><p> Si domus tibi donetur, in qua
 marmoris aliquid resplendeat et tectum nitidi us auro
 aut coloribus sparsum, non mediocre munus vocabis.
 Ingens tibi domicilium sine ullo incendii aut ruinae
 metu struxit, in quo vides non tenues crustas et ipsa,
 qua secantur, lamna gracili ores, sed integras lapidis
 pretiosissimi moles, sed totas variae distinctaeque
 materiae, cuius tu parvula frusta miraris, tectum vero
 aliter nocte, aliter interdiu fulgens : negas te ullum
  munus accepisse ?
</p></div3>

<div3 type="section" n="3"><p> Et cum ista, quae habes, magno
 aestimes, quod est ingrati hominis, nulli debere te
 iudicas ? Unde tibi istum, quem trahis, spiritum ?
 Unde istam, per quam actus vitae tuae disponis atque
 ordinas, lucem ? Unde sanguinem, cuius cursu vitalis
 continetur calor ? Unde ista palatum tuum saporibus
 exquisitis ultra satietatem lacessentia ? Unde haec
 irritamenta iam lassae voluptatis ? Unde ista quies,
  in qua putrescis ac marces ?
</p></div3>

<div3 type="section" n="4"><p> Nonne, si gratus es,
 dices :

 <pb id="p.216"/>
 Deus nobis haec otia fecit,
 namque erit ille mihi semper deus, illius aram
 saepe tener nostris ab ovilibus inbuet agnus,
 ille meas errare boves, ut cernis, et ipsum
 ludere, quae vellem, calamo permisit agresti.
</p></div3>

<div3 type="section" n="5"><p> Ille deus est, non qui paucas boves, sed qui per
 totum orbem armenta dimisit, qui gregibus ubique
 passim vagantibus pabulum praestat, qui pascua
 hibernis aestiva substituit, qui non calamo tantum
 cantare et agreste atque inconditum carmen ad aliquam tamen observationem modulari docuit, sed tot artes, tot vocum varietates, tot sonos alios spiritu
 nostro, alios externo cantus edituros commentus est.
</p></div3>

<div3 type="section" n="6"><p> Neque enim nostra ista, quae invenimus, dixeris, non
 magis, quam quod crescimus, quam quod ad constitutum temporum sua corpori officia respondent : nunc puerilium dentium lapsus, nunc ad surgentem iam
 aetatem et in robustiorem gradum transeuntem
 pubertas et ultimus ille dens surgenti iuventae
 terminum ponens. Insita sunt nobis omnium aetatium, omnium artium semina, magisterque ex occulto deus producit ingenia.
 </p>
</div3></div2>

<div2 type="chapter" n="7">

<div3 type="section" n="1"><p> " Natura," inquit, " haec mihi praestat." Non
 intellegis te, cum hoc dicis, mutare nomen deo ?
 Quid enim aliud est natura quam deus et divina ratio
 toti mundo partibusque eius inserta ? Quotiens voles,
 tibi licet aliter hunc auctorem rerum nostrarum

 <pb id="p.218"/>
 compellare ; et Iovem illum Optimum ac Maximum
 rite dices et Tonantem et Statorem, qui non, ut historici tradiderunt, ex eo, quod post votum susceptum acies Romanorum fugientium stetit, sed quod stant
 beneficio eius omnia, stator stabilitorque est. Hunc
  eundem et Fatum si dixeris, non mentieris ;
</p></div3>

<div3 type="section" n="2"><p> nam cum
 fatum nihil aliud sit, quam series implexa causarum,
 ille est prima omnium causa, ex qua ceterae pendent.
 Quaecumque voles, illi nomina proprie aptabis vim
 aliquam effectumque caelestium rerum continentia :
 tot appellationes eius possunt esse, quot munera.
 </p>
</div3></div2>

<div2 type="chapter" n="8">

<div3 type="section" n="1"><p> Hunc et Liberum patrem et Herculem ac Mercurium nostri putant : Liberum patrem, quia omnium
 parens sit, cui primum inventa seminum vis est vitae<note> vitae added by Basore : vitae perpetuitati added by
Pr√©chac after voluptatem.
</note>
 consultura per voluptatem ; Herculem, quia vis eius
 invicta sit quandoque lassata fuerit operibus editis,
 in ignem recessura ; Mercurium, quia ratio penes
  illum est numerusque et ordo et scientia. Quocumque te flexeris, ibi illum videbis occurrentem tibi ;
</p></div3>

<div3 type="section" n="2"><p>
 nihil ab illo vacat, opus suum ipse implet. Ergo nihil
 agis, ingratissime mortalium, qui te negas deo debere,
 sed naturae, quia nec natura sine deo est nec deus sine
  natura, sed idem est utrumque, distat officio.
</p></div3>

<div3 type="section" n="3"><p> Si,
 quod a Seneca accepisses, Annaeo te debere diceres
 vel Lucio, non creditorem mutares, sed nomen,
 quoniam, sive praenomen eius sive nomen dixisses

 <pb id="p.220"/>
 sive cognomen, idem tamen ille esset. Sic nune
 naturam voca, fatum, fortunam ; omnia eiusdem
 dei nomina sunt varie utentis sua potestate. Et
 iustitia, probitas, prudentia, fortitudo, frugalitas unius
 animi bona sunt ; quidquid horum tibi placuit, animus
 placet.
 </p>
</div3></div2>

<div2 type="chapter" n="9">

<div3 type="section" n="1"><p> Sed ne aliam disputationem ex obliquo habeam,
 plurima beneficia ac maxima in nos deus defert sine
 spe recipiendi, quoniam nec ille conlato eget nec nos
 ei quidquam conferre possumus ; ergo beneficium per
 se expetenda res est. Una spectatur in eo accipientis
 utilitas ; ad hanc accedamus sepositis commodis
 nostris.
</p></div3>

<div3 type="section" n="2"><p> " Dicitis," inquit, " diligenter eligendos, quibus
 beneficia demus, quia ne agricolae quidem semina
 harenis committant ; quod si verum est, nostram
 utilitatem in beneficiis dandis sequimur, quemadmodum in arando serendoque ; neque enim serere
 per se res expetenda est. Praeterea quaeritis, ubi
 et quomodo detis<note> ubi et quomodo detis added by Gertz.
</note> beneficium, quod non esset faciendum, si per se beneficium dare expetenda res esset, quoniam, quocumque loco et quocumque modo da-
  retur, beneficium erat."
</p></div3>

<div3 type="section" n="3"><p> Honestum propter nullam
 aliam causam quam propter ipsum sequimur ; tamen,
 etiam si nihil aliud sequendum est, quaerimus, quid<note> quid O : cui Hosius after Gertz.
</note>
 faciamus et quando et quemadmodum ; per haec enim
 constat. Itaque, cum eligo, cui dem beneficium, id

 <pb id="p.222"/>
 ago, ut quandoque beneficium sit, quia, si turpi datur,
 nec honestum esse potest nec beneficium.
 </p>
</div3></div2>

<div2 type="chapter" n="10">

<div3 type="section" n="1"><p> Depositum reddere per se res expetenda est;
 non tamen semper reddam nec quolibet loco nec
 quolibet tempore. Aliquando nihil interest, utrum
 infitier an palam reddam. Intuebor utilitatem eius,
 cui redditurus sum, et nociturum illi depositum
  negabo. Idem in beneficio faciam.
</p></div3>

<div3 type="section" n="2"><p> Videbo, quando
 dem, cui dem, quemadmodum, quare. Nihil enim
 sine ratione faciendum est ; non est autem beneficium, nisi quod ratione datur, quoniam ratio omnis
  honesti comes est. Quam saepe hominum donationem suam inconsultam obiurgantium hane exaudimus vocem:
</p></div3>

<div3 type="section" n="3"><p> " Mallem perdidisse quam illi
 dedisse " ! Turpissimum genus damni est inconsulta
 donatio multoque gravius male dedisse beneficium
 quam non recepisse ; aliena enim culpa est, quod non
 recipimus ; quod, cui daremus, non elegimus, nostra.
</p></div3>

<div3 type="section" n="4"><p> In electione nihil minus quam hoc, quod tu existimas,
 spectabo, a quo recepturus sim ; elige enim eum, qui
 gratus, non qui redditurus sit, saepe autem et non
  redditurus gratus est et ingratus,<note> est et ingratus commonly added.

</note> qui reddidit.
</p></div3>

<div3 type="section" n="5"><p> Ad
 animum tendit aestimatio mea ; ideo locupletem sed

 <pb id="p.224"/>
 indignum praeteribo, pauperi viro bono dabo ; erit
 enim in summa inopia gratus et, cum omnia illi
 deerunt, supererit animus.
 </p>
</div3></div2>

<div2 type="chapter" n="11">

<div3 type="section" n="1"><p> Non lucrum ex beneficio capto, non voluptatem,
 non gloriam ; uni placere contentus in hoc dabo, ut
 quod oportet faciam. Quod oportet autem non est
 sine electione. Quae qualis futura sit, interrogas ?
 Eligam virum integrum, simplicem, memorem,
 gratum, alieni abstinentem, sui non avare tenacem,
 benevolum ; hunc ego cum elegero, licet nihil illi
 fortuna tribuat, ex quo referre gratiam possit, ex
  sententia gesta res erit.
</p></div3>

<div3 type="section" n="2"><p> Si utilitas me et sordida
 computatio liberalem facit, si nulli prosum, nisi ut in
 vicem ille mihi prosit, non dabo beneficium proficiscenti in diversas longinquasque regiones, afuturo semper ; non dabo sic adfecto, ut spes ei nulla sit
 convalescendi ; non dabo ipse deficiens, non enim
  habeo recipiendi tempus.
</p></div3>

<div3 type="section" n="3"><p> Atqui ut scias rem per se
 expetendam esse bene facere, advenis modo in nostrum delatis portum, statim abituris, succurrimus ;
 ignoto naufrago navem, qua revehatur, et damus et
 struimus. Discedit ille vix satis noto salutis auctore
 et numquam amplius in conspectum nostrum reversurus debitores nobis deos delegat precaturque, illi pro se gratiam referant ; interim nos iuvat sterilis

 <pb id="p.226"/>
  beneficii conscientia. Quid ?
</p></div3>

<div3 type="section" n="4"><p> cum in ipso vitae fine
 constitimus, cum testamentum ordinamus, non beneficia nihil nobis profutura dividimus ? Quantum
 temporis consumitur, quam diu secreto agitur, quantum et quibus demus ! Quid enim interest, quibus
  demus a nullo recepturi ?
</p></div3>

<div3 type="section" n="5"><p> Atqui numquam diligentius damus, numquam magis iudicia nostra torquemus, quam ubi remotis utilitatibus solum ante oculos
 honestum stetit, tam diu officiorum mali iudices,
 quam diu illa depravat spes ac metus et inertissimum
 vitium, voluptas. Ubi mors interclusit omnia et ad
 ferendam sententiam incorruptum iudicem misit,
 quaerimus dignissimos, quibus nostra tradamus, nec
 quicquam cura sanctiore componimus, quam quod ad
  nos non pertinet. At mehercules tunc magna voluptas subit cogitantem :
</p></div3>

<div3 type="section" n="6"><p> " Hunc ego locupletiorem
 faciam, et huius dignitati adiectis opibus aliquid
 splendoris adfundam." Si non damus beneficia nisi
 recepturi, intestatis moriendum sit !
 </p>
</div3></div2>

<div2 type="chapter" n="12">

<div3 type="section" n="1"><p> "Dicitis," inquit, "beneficium creditum insolubile esse ; creditum autem non est res per se expetenda." Cum creditum dicimus, imagine et translation utimur ; sic enim et legem dicimus iusti
 iniustique regulam esse, et regula non est res per se
 expetenda. Ad haec verba demonstrandae rei causa
 descendimus ; eum dico creditum, intellegitur tamquam creditum. Vis scire ? Adicio insolubile, eum

 <pb id="p.228"/>
 creditum nullum non solvi aut possit aut debeat.
</p></div3>

<div3 type="section" n="2"><p> Adeo beneficium utilitatis causa dandum non est, ut
 saepe, quemadmodum dixi, cum damno ac periculo
 dandum sit. Sic latronibus circumventum defendo,
 ut tuto transire permittatur ; reum gratia laborantem
 tueor et hominum potentium factionem in me converto, quas illi detraxero sordes, sub accusatoribus
 isdem fortasse sumpturus, cum abire in partem
 alteram possim et securus spectare aliena certamina ;
 spondeo pro iudicato et suspensis amici bonis libellum
 deicio creditoribus eius me obligaturus ; ut possim
 servare proscriptum, ipse proscriptionis periculum
 adeo.
</p></div3>

<div3 type="section" n="3"><p> Nemo Tusculanum aut Tiburtinum paraturus salubritatis causa et aestivi secessus, quoto anno empturus
  sit, disputat ; cum erit,<note> cum erit O : cui e re sit Hosius: alii alia.
</note> tuendum est.
</p></div3>

<div3 type="section" n="4"><p> Eadem in
 beneficio ratio est ; nam cum interrogaveris, quid
 reddat, respondebo : bonam conscientiam. Quid
 reddat beneficium ? Dic tu mihi, quid reddat iustitia,
 quid innocentia, quid magnitudo animi, quid pudicitia, quid temperantia ; si quicquam praeter ipsas,

 <pb id="p.230"/>
  ipsas<note> ipsas added by Modius.

</note> non petis. In quid mundus vices suas solvit ?
</p></div3>

<div3 type="section" n="5"><p>
 In quid sol diem extendit et contrahit ? Omnia ista
 beneficia sunt, fiunt enim nobis profutura. Quomodo
 mundi officium est circumagere rerum ordinem, quomodo solis loca mutare, ex quibus oriatur, in quae cadat, et haec salutaria nobis facere sine praemio,
 ita viri officium est inter alia et beneficium dare.
 Quare ergo dat ? Ne non det, ne occasionem bene
 faciendi perdat.
 </p>
</div3></div2>

<div2 type="chapter" n="13">

<div3 type="section" n="1"><p> Vobis voluptas est inertis otii facere corpusculum et securitatem sopitis simillimam appetere et
 sub densa umbra latitare tenerrimisque cogitationibus, quas tranquillitatem vocatis, animi marcentis
 obiectare torporem et cibis potionibusque intra hortorum latebram corpora ignavia pallentia saginare ;
</p></div3>

<div3 type="section" n="2"><p> nobis voluptas est dare beneficia vel laboriosa, dum
 aliorum labores levent, vel periculosa, dum alios
 periculis extrahant, vel rationes nostras adgravatura,
  dum aliorum necessitates et angustias laxent.
</p></div3>

<div3 type="section" n="3"><p> Quid
 mea interest, an recipiam beneficia ? Etiam cum recepero, danda sunt. Beneficium eius commodum
 spectat, cui praestatur, non nostrum ; alioquin nobis
 illud damus. Itaque multa, quae summam utilitatem
 aliis adferunt, pretio gratiam perdunt. Mercator

 <pb id="p.232"/>
 urbibus prodest, medicus aegris, mango venalibus ;
 sed omnes isti, quia ad alienum commodum pro suo
 veniunt, non obligant eos, quibus prosunt. Non est
 beneficium, quod in quaestum mittitur. " Hoc dabo
 et hoc recipiam " auctio est.
 </p>
</div3></div2>

<div2 type="chapter" n="14">

<div3 type="section" n="1"><p> Non dicam pudicam, quae amatorem ut incenderet reppulit, quae aut legem aut virum timuit ;
 ut ait Ovidius :
 Quae, quia non licuit, non dedit, illa dedit.
 Non immerito in numerum peccantium refertur, quae
 pudicitiam timori praestitit, non sibi. Eodem modo,
  qui beneficium ut reciperet dedit, non dedit.
</p></div3>

<div3 type="section" n="2"><p> Ergo
 et nos beneficium damus animalibus, quae aut usui
 aut alimento futura nutrimus ! Beneficium damus
 arbustis, quae colimus, ne siccitate aut immoti et
  neclecti soli duritia laborent !
</p></div3>

<div3 type="section" n="3"><p> Nemo ad agrum
 colendum ex aequo et bono venit nec ad ullam rem,
 cuius extra ipsam fructus est ; ad beneficium dandum
 non adducit cogitatio avara nec sordida, sed humana,
 liberalis, cupiens dare, etiam eum dederit, et augere
 novis ac recentibus vetera, unum habens propositum,
 quanto ei, cui praestat, bono futura sit ; alioqui
 humile est, sine laude, sine gloria, prodesse, quia
  expedit.
</p></div3>

<div3 type="section" n="4"><p> Quid magnifici est se amare, sibi parcere,
 sibi adquirere ? Ab omnibus istis vera beneficii

 <pb id="p.234"/>
 dandi cupido avocat, ad detrimentum iniecta manu
 trahit et utilitates relinquit ipso bene faciendi opere
 laetissima.
 </p>
</div3></div2>

<div2 type="chapter" n="15">

<div3 type="section" n="1"><p> Numquid dubium est, quin contraria sit beneficio iniuria ? Quomodo iniuriam facere per se
 vitanda ac fugienda res est, sic beneficium dare per se
 expetenda. Illic turpitudo contra omnia praemia in
 scelus hortantia valet ; ad hoc invitat honesti per se
  efficax species.
</p></div3>

<div3 type="section" n="2"><p> Non mentiar, si dixero neminem non
 amare beneficia sua, neminem non ita compositum
 animo, ut libentius eum videat, in quem multa congessit, cui non causa sit iterum dandi beneficii semel
 dedisse. Quod non accideret, nisi ipsa nos delectarent
  beneficia. Quam saepe dicentem audias :
</p></div3>

<div3 type="section" n="3"><p> " Non
 sustineo illum deserere, cui dedi vitam, quem e periculo eripui. Rogat me, ut causam suam contra
 homines gratiosos agam ; nolo, sed quid faciam ?
 Iam illi semel, iterum adfui." Non vides inesse isti
 rei propriam quandam vim, quae nos dare beneficia
 cogit, primum quia oportet, deinde quia dedimus ?
</p></div3>

<div3 type="section" n="4"><p> Cui initio ratio non fuisset praestandi aliquid, ei
 praestamus ob hoc, quia praestitimus ; adeoque ad
 beneficia nos non impellit utilitas, ut inutilia tueri ac

 <pb id="p.236"/>
 fovere perseveremus sola beneficii caritate, cui etiam
 infeliciter dato indulgere tam naturale est quam
 liberis pravis.
 </p>
</div3></div2>

<div2 type="chapter" n="16">

<div3 type="section" n="1"><p> Idem isti gratiam referre ipsos fatentur, non
 quia honestum est, sed quia utile. Quod non esse
 ita minore opera probandum est, quia, quibus argumentis collegimus beneficium dare per se rem ex-
  petendam esse, isdem etiam hoc colligimus.
</p></div3>

<div3 type="section" n="2"><p> Fixum
 illud est, a quo in cetera probationes nostrae exeunt,
 honestum ob nullam aliam causam, quam quia
 honestum sit, coli. Quis ergo controversiam facere
 audebit, an gratum esse honestum sit ? Quis non
 ingratum detestetur, hominem sibi ipsum inutilem ?
 Quid autem cum tibi narratur, " Adversus summa
 beneficia amici sui ingratus est," quomodo adficeris ?
 Utrum tamquam rem turpem fecerit, an tamquam
 rem utilem sibi et profuturam omiserit ? Puto,
 nequam hominem existimas, cui poena, non cui curatore opus sit ; quod non accideret, nisi gratum esse
  per se expetendum honestumque esset.
</p></div3>

<div3 type="section" n="3"><p> Alia fortasse minus dignitatem suam praeferunt et, an sint
 honesta, interprete egent. Hoc expositum est pulchriusque, quam ut splendor eius dubie ac parum
 luceat. Quid tam laudabile, quid tam aequaliter in
 omnium animos receptum quam referre bene meritis
 gratiam ?
 </p>
</div3></div2>

<div2 type="chapter" n="17">

<div3 type="section" n="1"><p> Ad hoc, dic mihi, quae causa nos perducit ?
 Lucrum ? Quod qui non contemnit, ingratus est.

 


 <pb id="p.238"/>
 Ambitio ? Et quae iactatio est solvisse, quod debeas ? Metus ? Nullus ingrato ; huic enim uni rei
 non posuimus legem, tamquam satis natura cavisset.
</p></div3>

<div3 type="section" n="2"><p> Quomodo nulla lex amare parentes, indulgere liberis
 iubet (supervacuum est enim, in quod imus, impelli),
 quemadmodum nemo in amorem sui cohortandus est,
 quem adeo, dum nascitur, trahit, ita ne ad hoc quidem,
 ut honesta per se petat ; placent suapte natura,
 adeoque gratiosa virtus est, ut insitum sit etiam malis
 probare meliora. Quis est, qui non beneficus videri
 velit, qui non inter scelera et iniurias opinionem bonitatis adfectet, qui non ipsis, quae impotentissime
 fecit, speciem aliquam induat recti velitque etiam
  his videri beneficium dedisse, quos laesit ?
</p></div3>

<div3 type="section" n="3"><p> Gratias
 itaque agi sibi ab iis, quos adflixere, patiuntur bonosque se ac liberales fingunt, quia praestare non possunt.
 Quod non facerent, nisi illos honesti et per se expetendi amor cogeret moribus suis opinionem contrariam quaerere et nequitiam abdere, cuius fructus
 concupiscitur, ipsa vero odio pudorique est ; nec quisquam tantum a naturae lege descivit et hominem
  exuit, ut animi causa malus sit.
</p></div3>

<div3 type="section" n="4"><p> Dic enim cuilibet
 ex istis, qui rapto vivunt, an ad illa, quae latrociniis
 et furtis consecuntur, malint ratione bona pervenire :
 optabit ille, cui grassari et transeuntes percutere

 <pb id="p.240"/>
 quaestus est, potius illa invenire quam eripere ;
 neminem reperies, qui non nequitiae praemiis sine
 nequitia frui malit. Maximum hoc habemus naturae
 meritum, quod virtus lumen suum in omnium animos
 permittit ; etiam, qui non secuntur illam, vident.
 </p>
</div3></div2>

<div2 type="chapter" n="18">

<div3 type="section" n="1"><p> Ut scias per se expetendam esse grati animi
 adfectionem, per se fugienda res est ingratum esse,
 quoniam nihil aeque concordiam humani generis dissociat ac distrahit quam hoc vitium. Nam quo alio tuti sumus, quam quod mutuis iuvamur officiis ? Hoc
 uno instructior vita contraque incursiones subitas
  munitior est, beneficiorum commercio.
</p></div3>

<div3 type="section" n="2"><p> Fac nos
 singulos, quid sumus ? Praeda animalium et victimae ac bellissimus et facillimus sanguis. Quoniam
 ceteris animalibus in tutelam sui satis virium est,
 quaecumque vaga nascebantur et actura vitam
 segregem, armata sunt, hominem imbecilla cutis<note> cutis added by Madvig.
</note>
 cingit ; non unguium vis, non dentium terribilem
 ceteris fecit, nudum et infirmum societas munit.
 Duas deus<note> deus added by Haase.
</note> res dedit, quae illum obnoxium validissimum facerent, rationem et societatem ; itaque, qui par esse nulli posset, si seduceretur, rerum potitur.
</p></div3>

<div3 type="section" n="3"><p> Societas illi dominium omnium animalium dedit;
 societas terris genitum in alienae naturae transmisit
 imperium et dominari etiam in mari iussit ; hoc<note> hoc O : haec M, Hosius.

</note>

 <pb id="p.242"/>
 morborum impetus arcuit, senectuti adminicula prospexit, solacia contra dolores dedit ; hoc<note> hoc O: haec M, Hosius.
</note> fortes nos
  facit, quod licet contra fortunam advocare.
</p></div3>

<div3 type="section" n="4"><p> Hanc
 societatem tolle, et unitatem generis humani, qua
 vita sustinetur, scindes ; tolletur autem, si efficis, ut
 ingratus animus non per se vitandus sit, sed quia
 aliquid illi timendum est ; quam multi enim sunt,
 quibus ingratis esse tuto licet ! Denique ingratum
 voco, quisquis metu gratus est.
 </p>
</div3></div2>

<div2 type="chapter" n="19">

<div3 type="section" n="1"><p> Deos nemo sanus timet; furor est enim
 metuere salutaria, nec quisquam amat, quos timet.
 Tu denique. Epicure, deum inermem facis, omnia illi
 tela, omnem detraxisti potentiam et, ne cuiquam
 metuendus esset, proiecisti illum extra metum.
</p></div3>

<div3 type="section" n="2"><p> Hunc igitur insaeptum ingenti quidem et inexplicabili
 muro divisumque a contactu et a conspectu mortalium
 non habes quare verearis ; nulla illi nec tribuendi
 nec nocendi materia est ; in medio intervallo huius
 et alterius caeli desertus sine animali, sine homine,
 sine re ruinas mundorum supra se circaque se cadentium evitat non exaudiens vota nec nostri curiosus.
</p></div3>

<div3 type="section" n="3"><p> Atqui hunc vis videri colere non aliter quam parentem
 grato, ut opinor, animo ; aut, si non vis gratus videri,
 quia nullum habes illius beneficium, sed te atomi
 et istae micae tuae forte ac temere conglobaverunt,
  cur colis ?
</p></div3>

<div3 type="section" n="4"><p> " Propter maiestatem," inquis, " eius

 <pb id="p.244"/>
 eximiam ac singularem naturam." Ut concedam tibi,
 nempe hoc facis nullo pretio inductus, nulla spe ;
 est ergo aliquid per se expetendum, cuius te ipsa
 dignitas ducit, id est honestum. Quid est autem
 honestius, quam gratum esse ? Huius virtutis
 materia tam late patet quam vita.
 </p>
</div3></div2>

<div2 type="chapter" n="20">

<div3 type="section" n="1"><p> " Sed inest," inquit, " huic bono etiam utilitas
 aliqua." Cui enim virtuti non inest ? Sed id propter
 se expeti dicitur, quod, quamvis habeat aliqua extra
 commoda, sepositis quoque illis ac remotis placet.
 Prodest gratum esse ; ero tamen gratus, etiam si
  nocet. Gratus quid sequitur ?
</p></div3>

<div3 type="section" n="2"><p> Ut haec res illi alios
 amicos, alia beneficia conciliet ? Quid ergo ? Si
 quis sibi offensas concitaturus est, si quis intellegit
 adeo per hoc se nihil consecuturum, ut multa etiam
 ex reposito adquisitoque perdenda sint, non libens
  in detrimenta descendit ?
</p></div3>

<div3 type="section" n="3"><p> Ingratus est, qui in referenda gratia secundum datum videt, qui sperat, cum
 reddit. Ingratum voco, qui aegro adsidit, quia testamentum facturus est, cui de hereditate aut de legato vacat cogitare. Faciat licet omnia, quae facere bonus
 amicus et memor officii debet : si animo eius obversatur spes lucri, captator est et hamum iacit. Ut
 aves, quae laceratione corporum aluntur, lassa morbo
 pecora et casura ex proximo speculantur, ita hic imminet morti et circa cadaver volat.

 <pb id="p.246"/>
 </p>
</div3></div2>

<div2 type="chapter" n="21">

<div3 type="section" n="1"><p> Gratus animus ipsa virtute propositi sui capitur.
 Vis scire hoc ita esse nec illum utilitate corrumpi ?
 Duo genera sunt grati hominis. Dicitur gratus, qui
 aliquid pro eo, quod acceperat, reddidit ; hic fortasse
 ostentare se potest, habet, quod iactet, quod proferat.
 Dicitur gratus, qui bono animo accepit beneficium,
  bono debet ; hic intra conscientiam elusus est.
</p></div3>

<div3 type="section" n="2"><p> Quae
 illi contingere potest utilitas ex adfectu latenti ?
 Atqui hic, etiam si ultra facere nil potest, gratus est.
 Amat, debet, referre gratiam cupit ; quidquid ultra
  desideras, non ipse deest.
</p></div3>

<div3 type="section" n="3"><p> Artifex est etiam, cui ad
 exercendam artem instrumenta non suppetunt, nec
 minus canendi peritus, cuius vocem exaudiri fremitus
 obstrepentium non sinit. Volo referre gratiam : post
 hoc aliquid superest mihi, non ut gratus, sed ut solutus
 sim ; saepe enim et qui gratiam rettulit, ingratus
 est, et qui non rettulit, gratus. Nam ut omnium
 aliarum virtutum, ita huius ad animum tota aestimatio redit ; hic si in officio est, quidquid defuit,
  fortuna peccat.
</p></div3>

<div3 type="section" n="4"><p> Quomodo est disertus etiam qui
 tacet, fortis etiam qui compressis manibus vel etiam
 adligatis, quomodo gubernator etiam, qui in sicco est,
 quia consummatae scientiae nihil deest, etiam si quid
 obstat, quominus se utatur, ita gratus est etiam, qui
 vult tantum nec habet huius voluntatis suae ullum

 <pb id="p.248"/>
  alium quam se testem. Immo amplius adiciam :
</p></div3>

<div3 type="section" n="5"><p> est
 aliquando gratus etiam qui ingratus videtur, quem
 mala interpres opinio contrarium tradidit. Hic quid
 aliud sequitur quam ipsam conscientiam ? Quae
 etiam obruta delectat, quae contioni ac famae reclamat et in se omnia reponit et, cum ingentem ex
 altera parte turbam contra sentientium adspexit, non
  numerat suffragia, sed una sententia vincit.
</p></div3>

<div3 type="section" n="6"><p> Si vero
 bonam fidem perfidiae suppliciis adfici videt, non
 descendit e fastigio et supra poenam suam consistit.
 " Habeo," inquit, " quod volui, quod petii ; nec
 paenitet nec paenitebit nec ulla iniquitate me eo
 fortuna perducet, ut hanc vocem audiat : ' Quid mihi
 volui ? Quid nunc mihi prodest bona voluntas ? ' "
 Prodest et in eculeo, prodest et in igne ; qui si
 singulis membris admoveatur et paulatim vivum
 corpus circumeat, licet ipsum cor plenum bona conscientia stillet : placebit illi ignis, per quem bona
 fides conlucebit.
 </p>
</div3></div2>

<div2 type="chapter" n="22">

<div3 type="section" n="1"><p> Nunc illud quoque argumentum quamvis dictum iam reducatur : quid est, quare grati velimus
 esse, cum morimur, quare singulorum perpendamus
 officia, quare id agamus in omnem vitam nostram
 memoria decernente, ne cuius officii videamur obliti ?
 Nihil iam superest, quo spes porrigatur ; in illo tamen

 <pb id="p.250"/>
 cardine positi abire e rebus humanis quam gratissimi
  volumus.
</p></div3>

<div3 type="section" n="2"><p> Est videlicet magna in ipso opere merces
 rei et ad adliciendas mentes hominum ingens honesti
 potentia, cuius pulchritudo animos circumfundit et
 delenitos admiratione luminis ac fulgoris sui rapit.
</p></div3>

<div3 type="section" n="3"><p> At multa hoc commoda oriuntur, et tutior est vita
 melioribus amorque et secundum bonorum iudicium
 aetasque securior, quam innocentia, quam grata mens
 prosequitur. Fuisset enim iniquissima rerum natura,
 si hoc tantum bonum miserum et anceps et sterile
 fecisset. Sed illud intuere, an ad istam virtutem,
 quae saepe tuta ac facili aditur via, etiam per saxa
 et rupes et feris ac serpentibus obsessum iter fueris
  iturus.
</p></div3>

<div3 type="section" n="4"><p> Non ideo per se non est expetendum, cui
 aliquid extra quoque emolumenti adhaeret ; fere enim
 pulcherrima quaeque multis et adventiciis comitata
 sunt dotibus, sed illas trahunt, ipsa praecedunt.
 </p>
</div3></div2>

<div2 type="chapter" n="23">

<div3 type="section" n="1"><p> Num dubium est, quin hoc humani generis
 domicilium circumitus solis ac lunae vicibus suis temperet ? Quin alterius calore alantur corpora, terrae relaxentur, immodici umores comprimantur, adligantis omnia hiemis tristitia frangatur, alterius tepore
 efficaci et penetrabili regatur maturitas frugum ?
 Quin ad huius cursum fecunditas humana respondeat?

 <pb id="p.252"/>
 Quin ille annum observabilem fecerit circumactu suo,
  haec mensem minoribus se spatiis flectens ?
</p></div3>

<div3 type="section" n="2"><p> Ut
 tamen detrahas ista, non erat ipse sol idoneum oculis
 spectaculum dignusque adorari, si tantum praeteriret?
 Non erat digna suspectu luna, etiam si otiosum sidus
 transcurreret ? Ipse mundus, quotiens per noctem
 ignes suos fudit et tantum stellarum innumerabilium
 refulsit, quem non intentum in se tenet ? Quis sibi
  illa tunc, cum miratur, prodesse cogitat ?
</p></div3>

<div3 type="section" n="3"><p> Adspice
 ista tanto superne coetu labentia, quemadmodum
 velocitatem suam sub specie stantis atque immoti
 operis abscondant. Quantum ista nocte, quam tu in
 numerum ac discrimen dierum observas, agitur !
 Quanta rerum turba sub hoc silentio evolvitur !
</p></div3>

<div3 type="section" n="4"><p> Quantam fatorum seriem certus limes educit ! Ista,
 quae tu non aliter, quam in decorem sparsa consideras,
 singula in opere sunt. Nec enim est, quod existimes
 septem sola discurrere, cetera haerere ; paucorum
 motus comprehendimus, innumerabiles vero longiusque a conspectu seducti di eunt redeuntque, et ex his, qui oculos nostros patiuntur, plerique obscuro
 gradu pergunt et per occultum aguntur.
 </p>
</div3></div2>

<div2 type="chapter" n="24">

<div3 type="section" n="1"><p> Quid ergo ? Non caperis tantae molis adspectu, etiam si te non tegat, non custodiat, non
 foveat generetque ac spiritu suo riget ? Quemadmodum haec cum primum usum habeant et neces-

 <pb id="p.254"/>
 saria vitaliaque sint, maiestas tamen eorum totam
 mentem occupat, ita omnis illa virtus et in primis
 grati animi multum quidem praestat, sed non vult
 ob hoc diligi ; amplius quiddam in se habet nec satis
 ab eo intellegitur a quo inter utilia numeratur.
</p></div3>

<div3 type="section" n="2"><p> Gratus est, quia expedit ? Ergo et quantum expedit ?
 Non recipit sordidum virtus amatorem ; soluto ad
 illam sinu veniendum est. Ingratus hoc cogitat:
 " Volebam gratiam referre, sed timeo impensam,
 timeo periculum, vereor offensam ; faciam potius,
 quod expedit." Non potest eadem ratio et gratum
 facere et ingratum ; ut diversa illorum opera, ita
 diversa inter se proposita sunt. Ille ingratus est,
 quamvis non oporteat, quia expedit; hic gratus est,
 quamvis non expediat, quia oportet.
 </p>
</div3></div2>

<div2 type="chapter" n="25">

<div3 type="section" n="1"><p> Propositum est nobis secundum rerum naturam
 vivere et deorum exemplum sequi. Di autem, quodcumque faciunt, in eo quid praeter ipsam faciendi
 rationem secuntur ? Nisi forte illos existimas fructum operum suorum ex fumo extorum et turis odore
  percipere !
</p></div3>

<div3 type="section" n="2"><p> Vide, quanta cotidie moliantur, quanta
 distribuant ; quantis terras fructibus impleant, quam
 opportunis et in omnes oras ferentibus ventis maria
 permoveant, quantis imbribus repente deiectis solum
 molliant venasque fontium arentes redintegrent et
 infuso per occulta nutrimento novent. Omnia ista

 <pb id="p.256"/>
 sine mercede, sine ullo ad ipsos perveniente commodo
  faciunt.
</p></div3>

<div3 type="section" n="3"><p> Hoc nostra quoque ratio, si ab exemplari
 suo non aberrat, servet, ne ad res honestas conducta
 veniat. Pudeat ullum venale esse beneficium: gratuitos habemus deos !
 </p>
</div3></div2>

<div2 type="chapter" n="26">

<div3 type="section" n="1"><p> " Si deos," inquit, " imitaris, da et ingratis
 beneficia ; nam et sceleratis sol oritur et piratis patent
 maria." Hoc loco interrogant, an vir bonus daturus
 sit beneficium ingrato sciens ingratum esse. Permitte mihi aliquid interloqui, ne interrogatione insi-
  diosa capiamur.
</p></div3>

<div3 type="section" n="2"><p> Duos ex constitutione Stoica accipe
 ingratos. Alter est ingratus, quia stultus est ; stultus
 etiam malus est ; quia malus est, nullo vitio caret :
 ergo et ingratus est. Sic omnes malos intemperantes
 dicimus, avaros,luxuriosos, malignos, non quia omnia
 ista singulis magna et nota vitia sunt, sed quia esse
 possunt ; et sunt, etiam si latent. Alter est ingratus, qui volgo dicitur, in hoc vitium natura pro-
  pensus.
</p></div3>

<div3 type="section" n="3"><p> Illi ingrato, qui sic hac culpa non caret,
 quomodo nulla caret, dabit beneficium vir bonus ;
 nulli enim dare poterit, si tales homines submoverit.
 Huic ingrato, qui beneficiorum fraudator est et in

 <pb id="p.258"/>
 hanc partem procubuit animo, non magis dabit beneficium, quam decoctori pecuniam credet aut depositum committet ei, qui iam pluribus abnegavit.
 </p>
</div3></div2>

<div2 type="chapter" n="27">

<div3 type="section" n="1"><p> Timidus dicitur aliquis, quia stultus est: et
 hoc malos sequitur, quos indiscreta et universa vitia
 circumstant ; dicitur timidus proprie natura etiam
 ad inanes sonos pavidus. Stultus omnia vitia habet,
 sed non in omnia natura pronus est ; alius in avaritiam, alius in luxuriam, alius in petulantiam inclinatur.
</p></div3>

<div3 type="section" n="2"><p> Itaque errant illi, qui interrogant Stoicos : " Quid
 ergo ? Achilles timidus est ? Quid ergo ? Aristides,
 cui iustitia nomen dedit, iniustus est ? Quid ergo ?
 Et Fabius, qui ' cunctando restituit rem,' temerarius
 est ? Quid ergo ? Decius mortem timet ? Mucius
 proditor est ? Camillus desertor ? " Non hoc dicimus sic omnia vitia esse in omnibus, quomodo in
 quibusdam singula eminent, sed malum ac stultum
 nullo vitio vacare ; ne audacem quidem timoris absol-
  vimus, ne prodigum quidem avaritia liberamus.
</p></div3>

<div3 type="section" n="3"><p> Quomodo homo omnes sensus habet nec ideo tamen
 omnes homines aciem habent Lynceo similem, sic,
 qui stultus est, non tam aeria et concitata habet
 omnia, quam quidam quaedam. Omnia in omnibus
 vitia sunt, sed non omnia in singulis extant. Hunc
 natura ad avaritiam impellit ; hic vino, hic libidini
 deditus est aut, si nondum deditus, ita formatus, ut
 in hoc illum mores sui ferant.

 <pb id="p.260"/>
  Itaque, ut ad propositum revertar, nemo non ingratus est, qui malus :
</p></div3>

<div3 type="section" n="4"><p> habet enim omnia nequitiae
 semina ; tamen proprie ingratus appellatur, qui ad
 hoc vitium vergit. Huic ergo beneficium non dabo.
</p></div3>

<div3 type="section" n="5"><p> Quomodo male filiae suae consulet, qui illam contumeliose et saepe repudiate collocavit, malus pater
 familiae habebitur, qui negotiorum gestorum damnato
 patrimonii sui curam mandaverit, quomodo dementissime testabitur, qui tutorem filio reliquerit pupillorum spoliatorem, sic pessime beneficia dare dicetur,
 quicumque ingratos eligit, in quos peritura conferat.
 </p>
</div3></div2>

<div2 type="chapter" n="28">

<div3 type="section" n="1"><p> " Di quoque," inquit, " multa ingratis tribuunt." Sed illa bonis paraverunt; contingunt
 autem etiam malis, quia separari non possunt. Satius
 est autem prodesse etiam malis propter bonos, quam
 bonis deesse propter malos. Ita, quae refers, diem,
 solem, hiemis aestatisque cursus et media veris
 autumnique temperamento imbres et fontium
 haustus, ventorum statos flatus pro universis in-
  venerunt ; excerpere singulos non potuerunt.
</p></div3>

<div3 type="section" n="2"><p> Rex
 honores dignis dat, congiarium et indignis ; frumentum publicum tam fur quam periurus et adulter
 accipiunt et sine dilectu morum, quisquis incisus est ;

 <pb id="p.262"/>
 quidquid aliud est, quod tamquam civi, non tamquam
  bono datur, ex aequo boni ac mali ferunt.
</p></div3>

<div3 type="section" n="3"><p> Deus
 quoque quaedam munera universo humano generi
 dedit, a quibus excluditur nemo. Nec enim poterat
 fieri, ut ventus bonis viris secundus esset, contrarius
 malis, communi autem bono erat patere commercium
 maris et regnum humani generis relaxari ; nec poterat
 lex casuris imbribus dici, ne in malorum improborum-
  que rura defluerent. Quaedam in medio ponuntur.
</p></div3>

<div3 type="section" n="4"><p>
 Tam bonis quam malis conduntur urbes ; monumenta
 ingeniorum et ad indignos perventura publicavit
 editio ; medicina etiam sceleratis opem monstrat ;
 compositiones remediorum salutarium nemo sup-
  pressit, ne sanarentur indigni.
</p></div3>

<div3 type="section" n="5"><p> In iis exige censuram
 et personarum aestimationem, quae separatim tamquam digno dantur, non in his, quae promiscue turbam admittunt. Multum enim refert, utrum aliquem
 non excludas an eligas. Ius et furi dicitur ; pace et
 homicidae fruuntur ; sua repetunt etiam, qui aliena
 rapuerunt ; percussores et domi ferrum exercentes
 murus ab hoste defendit ; legum praesidio, qui pluri-
  mum in illas peccaverunt,proteguntur.
</p></div3>

<div3 type="section" n="6"><p> Quaedam non
 poterant ceteris contingere, nisi universis darentur ;
 non est itaque, quod de istis disputes, ad quae publice

 <pb id="p.264"/>
 invitati sumus. Illud, quod iudicio meo ad aliquem
 pervenire debebit, ei, quem esse ingratum sciam, non
 dabo.
 </p>
</div3></div2>

<div2 type="chapter" n="29">

<div3 type="section" n="1"><p> " Ergo," inquit, " nec consilium deliberanti
 dabis ingrato nec aquam haurire permittes nec viam
 monstrabis erranti ? An haec quidem facies, sed
 nihil donabis ? " Distinguam istud, certe temptabo
  distinguere.
</p></div3>

<div3 type="section" n="2"><p> Beneficium est opera utilis, sed non
 omnis opera utilis beneficium est ; quaedam enim
 tam exigua sunt, ut beneficii nomen non occupent.
 Duae res coire debent, quae beneficium efficiant.
 Primum rei magnitudo ; quaedam enim sunt infra
 huius nominis mensuram. Quis beneficium dixit
 quadram panis aut stipem aeris abiecti aut ignis
 accendendi factam potestatem ? Et interdum ista
 plus prosunt, quam maxima ; sed tamen vilitas sua
 illis, etiam ubi temporis necessitate facta sunt neces-
  saria, detrahit pretium.
</p></div3>

<div3 type="section" n="3"><p> Deinde hoc, quod potentissimum est, oportet accedat, ut eius causa faciam, ad
 quem volam pervenire beneficium, dignumque eum
 iudicem et libens id tribuam percipiensque ex munere
 meo gaudium, quorum nihil est in istis, de quibus
 loquebamur ; non enim tamquam dignis illa tribuimus, sed neclegenter tamquam parva, et non homini damus, sed humanitati.
 </p>
</div3></div2>

<div2 type="chapter" n="30">

<div3 type="section" n="1"><p> Aliquando daturum me etiam indignis quaedam non negaverim in honorem aliorum, sicut in

 <pb id="p.266"/>
 petendis honoribus quosdam turpissimos nobilitas
 industriis sed novis praetulit non sine ratione. Sacra
 est magnarum virtutum memoria, et esse plures bonos
  iuvat, si gratia bonorum non cum ipsis cadit. Ciceronem filium quae res consulem fecit nisi pater ?
</p></div3>

<div3 type="section" n="2"><p>
 Cinnam nuper quae res ad consulatum recepit ex
 hostium castris, quae Sex. Pompeium aliosque Pompeios, nisi unius viri magnitudo tanta quondam, ut satis alte omnes suos etiam ruina eius attolleret ?
 Quid nuper Fabium Persicum, cuius osculum etiam
 impudici denotabant, sacerdotem non in uno collegio
 fecit nisi Verrucosi et Allobrogici et illi trecenti, qui
 hostium incursioni pro re publica unam domum
  obiecerant ?
</p></div3>

<div3 type="section" n="3"><p> Hoc debemus virtutibus, ut non praesentes solum illas, sed etiam ablatas e conspectu
 colamus ; quomodo illae id egerunt, ut non in unam
 aetatem prodessent, sed beneficia sua etiam post ipsas
 relinquerent, ita nos non una aetate grati simus. Hic
 magnos viros genuit : dignus est beneficiis, qualis-
  cumque est; dignos dedit.
</p></div3>

<div3 type="section" n="4"><p> Hic egregiis maioribus
 ortus est : qualiscumque est, sub umbra suorum
 lateat. Ut loca sordida repercussu solis illustrantur,
 ita inertes maiorum suorum luce resplendeant.

 <pb id="p.268"/>
 </p>
</div3></div2>

<div2 type="chapter" n="31">

<div3 type="section" n="1"><p> Excusare hoc loco tibi, mi Liberalis, deos volo.
 Interdum enim solemus dicere : " Quid sibi voluit
 providentia, quae Arrhidaeum regno imposuit ?"
</p></div3>

<div3 type="section" n="2"><p> Illi putas hoc datum ? Patri eius datum est et fratri.
 " Quare C<note> C. added by Muretus.
</note> Caesarem orbi terrarum praefecit, hominem sanguinis humani avidissimum, quem non
 aliter fluere in conspectu suo iubebat, quam si ore
 excepturus esset ? " Quid ergo ? Tu hoc illi datum
 existimas ? Patri eius Germanico datum, avo pro-
 avoque et ante hos aliis non minus claris viris, etiam
  si privati paresque aliis vitam exegerunt. Quid ?
</p></div3>

<div3 type="section" n="3"><p>
 Tu, cum Mamercum Scaurum consulem faceres,
 ignorabas ancillarum illum suarum menstruum ore
 hiante exceptare ? Numquid enim ipse dissimulabat?
 Numquid purus videri volebat ? Referam tibi dictum
 eius in se, quod circumferri memini et ipso praesente
  laudari.
</p></div3>

<div3 type="section" n="4"><p> Pollioni Annio iacenti obsceno verbo usus
 dixerat se facturum id, quod pati malebat ; et eum
 Pollionis adtractiorem vidisset frontem : " Quidquid," inquit, " mali dixi, mihi et capiti meo ! " Hoc
  dictum suum ipse narrabat. Hominem tam palam obscenum ad fasces et ad tribunal admisisti ?
</p></div3>

<div3 type="section" n="5"><p> Nempe
 dum veterem illum Scaurum senatus principem cogitas
 et indigne fers subolem eius iacere.

 <pb id="p.270"/>
 </p>
</div3></div2>

<div2 type="chapter" n="32">

<div3 type="section" n="1"><p> Idem facere<note> idem facere added by Madvig.
</note> deos veri simile est, ut alios indulgentius tractent propter parentes avosque, alios
 propter futuram nepotum pronepotumque ac longe
 sequentium posterorum indolem ; nota enim illis est
 operis sui series, omniumque illis rerum per manus
 suas iturarum scientia in aperto semper est ; nobis ex
 abdito subit, et, quae repentina putamus, illis provisa
 veniunt ac familiaria.
</p></div3>

<div3 type="section" n="2"><p> " Sint hi reges, quia maiores eorum non fuerunt,
 quia pro summo imperio habuerunt iustitiam, abstinentiam, quia non rem publicam sibi, sed se rei
 publicae dicaverunt. Regnent hi, quia vir bonus
 quidam ante proavus eorum fuit, qui animum supra
 fortunam gessit, qui in dissensione civili, quoniam ita
 expediebat rei publicae, vinci quam vincere maluit ;
 referri gratia illi tam longo spatio non potuit ; in
 illius respectum iste populo praesideat, non quia scit
  aut potest, sed quia alius pro illo meruit.
</p></div3>

<div3 type="section" n="3"><p> Hic corpore
 deformis est, adspectu foedus et ornamenta sua traducturus ; iam me homines accusabunt, caecum ac temerarium dicent, nescientem, quo loco, quae
 summis atque excelsissimis debentur, ponam ; at ego
 scio alii me istud dare, alii olim debitum solvere.

 <pb id="p.272"/>
</p></div3>

<div3 type="section" n="4"><p> Unde isti norunt illum quondam gloriae sequentis
 fugacissimum, eo voltu ad pericula euntem, quo alii
 e periculo redeunt, numquam bonum suum a publico
 distinguentem ? ' Ubi,' inquis, ' iste aut quis est ? '
 Unde vos scitis ? Apud me istae expensorum acceptorumque rationes dispunguntur, ego, quid cui
 debeam, scio. Aliis post longam diem repono, aliis
 in antecessum ae prout occasio et rei publicae meae
 facultas tulit." Ingrato ergo aliquando quaedam,
 sed non propter ipsum dabo.
 </p>
</div3></div2>

<div2 type="chapter" n="33">

<div3 type="section" n="1"><p> " Quid ? Si," inquit, " nescis, utrum ingratus
 sit an gratus, expectabis, donec scias, an dandi beneficii tempus non amittes ? Expectare longum est
 (nam, ut ait Platon, difficilis humani animi coniectura
  est), non expectare temerarium est."
</p></div3>

<div3 type="section" n="2"><p> Huic respondebimus numquam expectare nos certissimam rerum
 comprehensionem, quoniam in arduo est veri exploratio, sed ea ire, qua ducit veri similitudo. Omne hac via procedit officium. Sic serimus, sic navigamus,
 sic militamus, sic uxores ducimus, sic liberos tollimus ;
 cum omnium horum incertus sit eventus, ad ea accedimus, de quibus bene sperandum esse credidimus.
 Quis enim pollicetur serenti proventum, naviganti
 portum, militanti victoriam, marito pudicam uxorem,
 patri pios liberos ? Sequimur, qua ratio, non qua
  veritas traxit.
</p></div3>

<div3 type="section" n="3"><p> Expecta, ut nisi bene cessura non
 facias et nisi comperta veritate nil noveris : relicto
 omni actu vita consistit. Cum veri similia me in hoc

 <pb id="p.274"/>
 aut in illud impellant, non vera, ei beneficium dabo,
 quem veri simile erit gratum esse.
 </p>
</div3></div2>

<div2 type="chapter" n="34">

<div3 type="section" n="1"><p> " Multa," inquit, " intervenient, propter quae
 et malus pro bono surrepat et bonus pro malo displiceat ; fallaces enim sunt rerum species, quibus
 credidimus." Quis negat ? Sed nihil aliud invenio,
 per quod cogitationem regam. His veritas mihi
 vestigiis sequenda est, certiora non habeo ; haec ut
 quam diligentissime aestimem, operam dabo nec cito
  illis adsentiar.
</p></div3>

<div3 type="section" n="2"><p> Sic enim in proelio potest accidere,
 ut telum meum in commilitonem manus dirigat aliquo
 errore decepta et hosti tamquam meo parcam ; sed
 hoc et raro accidet et non vitio meo, cuius propositum
 est hostem ferire, civem defendere. Si sciam ingratum esse, non dabo beneficium. At obrepsit, at
 imposuit : nulla hic culpa tribuentis est, quia tamquam grato dedi.
</p></div3>

<div3 type="section" n="3"><p> "Si promiseris," inquit, " te daturum beneficium
 et postea ingratum esse scieris, dabis an non ? Si
 facis sciens, peccas, das enim, cui non debes dare ; si
 negas, et hoc modo peccas : non das ei, cui promisisti.
 Conscientia vestra hoc loco titubat et illud superbum
 promissum numquam sapientem facti sui paenitere
 nec umquam emendare, quod fecerit, nec mutare

 consilium,"
</p></div3>

<div3 type="section" n="4"><p> Non mutat sapiens consilium omnibus

 <pb id="p.276"/>
 his manentibus, quae erant, cum sumeret ; ideo numquam illum paenitentia subit, quia nihil melius illo tempore fieri potuit, quam quod factum est, nihil
 melius constitui, quam constitutum est ; ceterum ad
 omnia cum exceptione venit : "Si nihil inciderit,
 quod impediat." Ideo omnia illi succedere dicimus
 et nihil contra opinionem accidere, quia praesumit
 animo posse aliquid intervenire, quod destinata pro-
  hibeat.
</p></div3>

<div3 type="section" n="5"><p> Imprudentium ista fiducia est fortunam sibi
 spondere ; sapiens utramque partem eius cogitat ;
 scit, quantum liceat errori, quam incerta sint humana,
 quam multa consiliis obstent ; ancipitem rerum ac
 lubricam sortem suspensus sequitur, consiliis certis
 incertos eventus expendit. Exceptio autem, sine
 qua nihil destinat, nihil ingreditur, et hic illum tuetur.
 </p>
</div3></div2>

<div2 type="chapter" n="35">

<div3 type="section" n="1"><p> Promisi beneficium, nisi si quid incidisset, quare
 non deberem dare. Quid enim, si, quod illi pollicitus
 sum, patria sibi dare iusserit ? Si lex lata erit, ne id
 quisquam faciat, quod ego me amico meo facturum
 promiseram ? Promisi tibi in matrimonium filiam ;
 postea peregrinus apparuisti ; non est mihi cum
 externo conubium ; eadem res me defendit, quae
  vetat.
</p></div3>

<div3 type="section" n="2"><p> Tunc fidem fallam, tunc inconstantiae crimen
 audiam, si, cum eadem omnia sint, quae erant promittente me, non praestitero promissum ; alioquin,
 quidquid mutatur, libertatem facit de integro con-

 <pb id="p.278"/>
 sulendi et me fide liberat. Promisi advocationem :
 postea apparuit per illam causam praeiudicium in
 patrem meum quaeri; promisi me peregre exiturum :
 sed iter infestari latrociniis nuntiatur ; in rem praesentem venturus fui : sed aeger filius, sed puerpera
  uxor tenet.
</p></div3>

<div3 type="section" n="3"><p> Omnia esse debent eadem, quae fuerunt,
 eum promitterem, ut promittentis fidem teneas ;
 quae autem maior fieri mutatio potest, quam si te
 malum virum et ingratum comperi ? Quod tamquam digno dabam, indigno negabo et nascendi quoque causam habebo deceptus.
 </p>
</div3></div2>

<div2 type="chapter" n="36">

<div3 type="section" n="1"><p> Inspiciam tamen et, quantum sit, de quo agitur;
 dabit mihi consilium promissae rei modus. Si exiguum est, dabo, non quia dignus es, sed quia promisi, nec tamquam munus dabo, sed verba mea redimam
 et aurem mihi pervellam. Damno castigabo promittentis temeritatem : " Ecce, ut doleat tibi, ut
 postea consideratius loquaris ! " Quod dicere sole-
  mus, linguarium dabo.
</p></div3>

<div3 type="section" n="2"><p> Si maius erit, non committam,
 quemadmodum Maecenas ait, ut sestertio centies
 obiurgatus sim. Inter se enim utrumque comparabo.
 Est aliquid in eo, quod promiseris, perseverare ; est
 rursus multum in eo, ne indigno beneficium des ; hoc
 tamen quantum est ? Si leve, coniveamus ; si vero
 magno mihi aut detrimento aut rubori futurum, malo

 <pb id="p.280"/>
 semel excusare, quare negaverim, quam semper,
 quare dederim. Totum, inquam, in eo est, quanti
  promissi mei verba taxentur.
</p></div3>

<div3 type="section" n="3"><p> Non tantum, quod
 temere promisi, retinebo, sed, quod non recte dedi,
 repetam ; demens est, qui fidem praestat errori.
 </p>
</div3></div2>

<div2 type="chapter" n="37">

<div3 type="section" n="1"><p> Philippus Macedonum rex habebat militem
 manu fortem, cuius in multis expeditionibus utilem
 expertus operam subinde ex praeda aliquid illi virtutis causa donaverat et hominem venalis animae
 crebris auctoramentis accendebat. Hic naufragus
 in possessiones cuiusdam Macedonis expulsus est ;
 quod ut nuntiatum est, accucurrit, spiritum eius recollegit, in villam illum suam transtulit, lectulo suo cessit, adfectum semianimemque recreavit, diebus triginta
 sua impensa curavit, refecit, viatico instruxit subinde
 dicentem : " Gratiam tibi referam, videre tantum
  mihi imperatorem meum contingat."
</p></div3>

<div3 type="section" n="2"><p> Narravit Philippo naufragium suum, auxilium tacuit et protinus
 petit, ut sibi cuiusdam praedia donaret. Ille quidam
 erat hospes eius, is ipse, a quo receptus erat, a quo
 sanatus. Multa interim reges in bello praesertim
 opertis oculis donant. " Non sufficit homo iustus tot
 armatis cupiditatibus, non potest quisquam eodem
 tempore et bonum virum et bonum ducem agere.
 Quomodo tot milia hominum insatiabilia satiabuntur ?

 <pb id="p.282"/>
  Quid habebunt, si suum quisque habuerit ?
</p></div3>

<div3 type="section" n="3"><p> " Haec
 Philippus sibi dixit, cum illum induci in bona, quae
 petebat, iussit. Expulsus bonis suis ille non ut rusticus iniuriam tacitus tulit contentus, quod non et ipse donatus esset, sed Philippo epistulam strictam ac
 liberam scripsit ; qua accepta ita exarsit, ut statim
 Pausaniae mandaret, bona priori domino restitueret,
 ceterum improbissimo militi, ingratissimo hospiti,
 avidissimo naufrago stigmata inscriberet ingratum
  hominem testantia.
</p></div3>

<div3 type="section" n="4"><p> Dignus quidem fuit, cui non
 inscriberentur illae litterae, sed insculperentur, qui
 hospitem suum nudo et naufrago similem in id, in<note> in commonly added.
</note>
 <note n="marg" place="unspecified" anchored="yes">5</note> quo iacuerat ipse, litus expulerat. Sed videbimus,
 quis modus poenae servandus fuerit ; auferendum
 utique fuit, quod summo scelere invaserat. Quis
 autem poena eius moveretur ? Id commiserat, propter quod nemo misereri misericors posset.
 </p>
</div3></div2>

<div2 type="chapter" n="38">

<div3 type="section" n="1"><p> Dabit tibi Philippus, quia promisit, etiam si
 non debet, etiam si iniuriam facturus est, etiam si
 scelus facturus est, etiam si uno facto praeclusurus
 est naufragis litora ? Non est levitas a cognito et
 damnato errore discedere, et ingenue fatendum est :
 " Aliud putavi, deceptus sum." Haec vero superbae
 stultitiae perseverantia est: " Quod semel dixi,

 <pb id="p.284"/>
  qualecumque est, fixum ratumque sit."
</p></div3>

<div3 type="section" n="2"><p> Non est
 turpe cum re mutare consilium. Age, si Philippus
 possessorem illum eorum litorum reliquisset, quae
 naufragio ceperat, non omnibus miseris aqua et igni
 interdixerat ? " Potius," inquit, " intra fines regni
 mei tu litteras istas oculis inscribendas durissima
 fronte circumfer. I, ostende, quam sacra res sit
 mensa hospitalis ; praebe in facie tua legendum istuc
 decretum, quo cavetur, ne miseros tecto iuvare
 capital sit. Magis ista constitutio sic rata erit, quam
 si illam in aes incidissem."
 </p>
</div3></div2>

<div2 type="chapter" n="39">

<div3 type="section" n="1"><p> " Quare ergo," inquit, " Zeno vester, cum
 quingentos denarios cuidam mutuos promisisset et
 ipse illum parum idoneum comperisset, amicis suadentibus, ne daret, perseveravit credere, quia pro-
  miserat ?
</p></div3>

<div3 type="section" n="2"><p> " Primum alia condicio est in credito, alia
 in beneficio. Pecuniae etiam male creditae exactio
 est ; et appellare debitorem ad diem possum et, si
 foro cesserit, portionem feram ; beneficium et totum
 perit et statim. Praeterea hoc mali viri est, illud
 mali patris familiae. Deinde ne Zeno quidem, si
 maior fuisset summa, credere perseverasset. Quingenti denarii sunt : illud quod dici solet, " in morbo consumat " ; fuit tanti non revocare promissum
  suum.
</p></div3>

<div3 type="section" n="3"><p> Ad cenam, quia promisi, ibo, etiam si frigus
 erit; non quidem, si nives cadent. Surgam ad

 <pb id="p.286"/>
 sponsalia, quia promisi, quamvis non concoxerim ;
 sed non, si febricitavero. Sponsum descendam, quia
 promisi; sed non, si spondere me in<note> in added by Erasmus.
</note> incertum iube-
  bis, si fisco obligabis. Subest, inquam, tacita exceptio : "Si potero, si debebo, si haec ita erunt."
</p></div3>

<div3 type="section" n="4"><p>
 Effice, ut idem status sit, cum exigis, qui fuit, cum
 promitterem ; destituere levitas erit. Si aliquid intervenit novi, quid miraris, cum condicio promittentis
 mutata sit, mutatum esse consilium ? Eadem mihi
 omnia praesta, et idem sum. Vadimonium promittimus, tamen deserti non in omnes datur actio :
 deserentem vis maior excusat.
 </p>
</div3></div2>

<div2 type="chapter" n="40">

<div3 type="section" n="1"><p> Idem etiam in illa quaestione responsum existima, an omni modo referenda sit gratia, et an beneficium utique reddendum sit. Animum praestare
 gratum debeo, ceterum aliquando me referre gratiam
 non patitur mea infelicitas, aliquando felicitas eius,cui
  debeo.
</p></div3>

<div3 type="section" n="2"><p> Quid enim regi, quid pauper diviti reddam,
 utique cum quidam recipere beneficium iniuriam
 iudicent et beneficia subinde aliis beneficiis onerent ?
 Quid amplius in horum persona possum quam velle ?
 Nec enim ideo beneficium novum reicere debeo, quia
 nondum prius reddidi. Accipiam tam libenter, quam
 dabitur, et praebebo me amico meo exercendae boni-

 <pb id="p.288"/>
 tatis suae capacem materiam. Qui nova accipere non
  vult, acceptis offenditur. Non refero gratiam:
</p></div3>

<div3 type="section" n="3"><p> quid ad
 rem ? Non est per me mora, si aut occasio mihi deest
 aut facultas. Ille praestitit mihi, nempe cum occasionem haberet, cum facultatem. Utrum bonus vir
 est an malus ? Apud bonum virum bonam causam
  habeo, apud malum non ago.
</p></div3>

<div3 type="section" n="4"><p> Ne illud quidem
 existimo faciendum, ut referre gratiam etiam invitis
 his, quibus refertur, properemus et instemus recedentibus. Non est referre gratiam, quod volens
 acceperis, nolenti reddere. Quidam, cum aliquod
 illis missum est munusculum, subinde aliud intempestive remittunt et nihil se debere testantur ; reiciendi genus est protinus aliud in vicem mittere et
  munus munere expungere.
</p></div3>

<div3 type="section" n="5"><p> Aliquando et non reddam
 beneficium, cum possim. Quando ? Si plus mihi
 detracturus ero quam illi conlaturus, si ille non erit
 sensurus ullam accessionem recepto eo, quo reddito
 mihi multum abscessurum erit. Qui festinat utique
 reddere, non habet animum grati hominis, sed debitoris ; et, ut breviter, qui nimis cupit solvere, invitus debet ; qui invitus debet, ingratus est.</p>
</div3></div2>
</div1>

 <pb id="p.290"/>
 <div1 type="book" n="5"><head>Liber V</head>

 <div2 type="chapter" n="1">

<div3 type="section" n="1"><p> In prioribus libris videbar consummasse propositum, cum tractassem, quemadmodum dandum esset
 beneficium, quemadmodum accipiendum ; hi enim
 sunt huius officii fines. Quidquid ultra moror, non
 servio materiae, sed indulgeo, quae, quo ducit,
 sequenda est, non quo invitat ; subinde enim nascetur, quo lacessat aliqua dulcedine animum, magis
  non supervacuum quam necessarium.
</p></div3>

<div3 type="section" n="2"><p> Verum, quia
 ita vis, perseveremus peractis, quae rem continebant,
 scrutari etiam ea, quae, si vis verum, conexa sunt,
 non cohaerentia ; quae quisquis diligenter inspicit,
 nec facit operae pretium nec tamen perdit operam.
</p></div3>

<div3 type="section" n="3"><p> Tibi autem, homini natura optimo et ad beneficia
 propenso, Liberalis Aebuti, nulla eorum laudatio
 satis facit. Neminem umquam vidi tam benignum
 etiam levissimorum officiorum aestimatorem ; iam
 bonitas tua eo usque prolapsa est, ut tibi dari putes
 beneficium, quod ulli datur ; paratus es, ne quem
  beneficii paeniteat, pro ingratis dependere.
</p></div3>

<div3 type="section" n="4"><p> Ipse

 <pb id="p.292"/>
 usque eo abes ab omni iactatione, usque eo statim vis
 exonerare, quos obligas, ut, quidquid in aliquem confers, velis videri non praestare, sed reddere, ideoque plenius ad te sic data revertentur. Nam fere secuntur beneficia non reposcentem et, ut gloria
 fugientes magis sequitur, ita fructus beneficiorum
 gratius respondet, per quos esse etiam ingratis
  licet.
</p></div3>

<div3 type="section" n="5"><p> Per te vero non est mora, quominus beneficia,
 qui acceperunt, ultro repetant, nec recusabis conferre alia et suppressis dissimulatisque plura ac maiora adicere : propositum optimi viri et ingentis animi
 tam diu ferre ingratum, donec feceris gratum. Nec
 te ista ratio decipiet ; succumbunt vitia virtutibus,
 si illa non cito odisse properaveris.
 </p>
</div3></div2>

<div2 type="chapter" n="2">

<div3 type="section" n="1"><p> Illud utique unice tibi placet velut magnifice
 dictum turpe esse beneficiis vinci. Quod an sit
 verum, non immerito quaeri solet, longeque aliud est,
 quam mente concipis. Numquam enim in rerum
 honestarum certamine superari turpe est, dummodo
 arma non proicias et victus quoque velis vincere.
</p></div3>

<div3 type="section" n="2"><p> Non omnes ad bonum propositum easdem adferunt
 vires, easdem facultates, eandem fortunam, quae
 optimorum quoque consiliorum dumtaxat exitus temperat ; voluntas ipsa rectum petens laudanda est,

 <pb id="p.294"/>
 etiam si illam alius gradu velociori antecessit. Non
 ut in certaminibus ad spectaculum editis meliorem
 palma declarat, quamquam in illis quoque saepe
  deteriorem praetulit casus.
</p></div3>

<div3 type="section" n="3"><p> Ubi de officio agitur,
 quod uterque a sua parte esse quam plenissimum
 cupit, si alter plus potuit et ad manum habuit
 materiam sufficientem animo suo, si illi, quantum
 conatus est, fortuna permisit, alter autem voluntate
 par est, etiam si minora, quam accepit, reddidit aut
 omnia non reddidit, sed vult reddere et toto in hoc
 intentus est animo, non magis victus est, quam qui
 in armis moritur, quem occidere facilius hostis potuit
  quam avertere.
</p></div3>

<div3 type="section" n="4"><p> Quod turpe existimas, id accidere
 viro bono non potest, ut vincatur. Numquam enim
 succumbet, numquam renuntiabit ; ad ultimum usque
 vitae diem stabit paratus et in hac statione morietur
 magna se accepisse prae se ferens, paria voluisse.
 </p>
</div3></div2>

<div2 type="chapter" n="3">

<div3 type="section" n="1"><p> Lacedaemonii vetant suos pancratio aut caestu
 decernere, ubi inferiorem ostendit victi confessio.
 Cursor cretam prior contigit ; velocitate illum, non
 animo antecessit. Luctator ter abiectus perdidit
 palmam, non tradidit. Cum invictos esse Lacedaemonii cives suos magno aestimarent, ab iis certaminibus removerunt, in quibus victorem facit non iudex

 <pb id="p.296"/>
 nec per se ipse exitus, sed vox cedentis et tradere
  iubentis.
</p></div3>

<div3 type="section" n="2"><p> Hoc, quod illi in suis civibus custodiunt,
 virtus ac bona voluntas omnibus praestat, ne umquam vincantur, quoniam quidem etiam inter superantia animus invictus est. Ideo nemo trecentos
 Fabios victos dicit, sed occisos ; et Regulus captus
 est a Poenis, non victus, et quisquis alius saevientis
 fortunae vi ac pondere oppressus non submittit
  animum. In beneficiis idem est.
</p></div3>

<div3 type="section" n="3"><p> Plura aliquis
 accepit, maiora, frequentiora ; non tamen victus est.
 Beneficia fortasse beneficiis victa sunt, si inter se data
 et accepta computes ; si dantem et accipientem
 comparaveris, quorum animi et per se aestimandi
 sunt, penes neutrum erit palma. Solet enim fieri, ut,
 etiam cum alter multis vulneribus confossus est, alter
 leviter quidem saucius pares exisse dicantur, quamvis
 alter videatur inferior.
 </p>
</div3></div2>

<div2 type="chapter" n="4">

<div3 type="section" n="1"><p> Ergo nemo vinci potest beneficiis, si scit debere,
 si vult referre : si, quem rebus non potest, animo
 aequat. Hic quam diu in hoc permanet, quam diu
 tenet voluntatem gratum animum signis approbandi,
 quid interest, ab utra parte munuscula plura numerentur ? Tu multa dare potes, et ego tantum accipere possum ; tecum stat fortuna, mecum bona voluntas ;

 <pb id="p.298"/>
 tamen tam par tibi sum, quam multis armatissimis
  nudi aut leviter armati.
</p></div3>

<div3 type="section" n="2"><p> Nemo itaque beneficiis
 vincitur, quia tam gratus est quisque, quam voluit.
 Nam si turpe est beneficiis vinci, non oportet a praepotentibus viris accipere beneficium, quibus gratiam referre non possis, a principibus dico, a regibus, quos
 eo loco fortuna posuit, ex quo largiri multa possent
  pauca admodum et imparia datis recepturi.
</p></div3>

<div3 type="section" n="3"><p> Reges
 et principes dixi, quibus tamen potest opera navari
 et quorum illa excellens potentia per minorum consensum ministeriumque constat. At sunt quidam
 extra omnem subducti cupiditatem, qui vix ullis
 humanis desideriis continguntur ; quibus nihil potest
 praestare ipsa fortuna. Necesse est a Socrate beneficiis vincar, necesse est a Diogene, qui per medias Macedonum gazas nudus incessit calcatis regis
  opibus.
</p></div3>

<div3 type="section" n="4"><p> O ! ne ille tunc merito et sibi et ceteris,
 quibus ad dispiciendam veritatem non erat obfusa
 caligo, supra eum eminere visus est, infra quem
 omnia iacebant. Multo potentior, multo locupletior
 fuit omnia tunc possidente Alexandro ; plus enim
 erat, quod hic nollet accipere, quam quod ille posset
 dare.
 </p>
</div3></div2>

<div2 type="chapter" n="5">

<div3 type="section" n="1"><p> Non est turpe ab his vinci ; neque enim minus
 fortis sum, si cum invulnerabili me hoste committis,
 nec ideo minus ignis urere potest, si in materiam

 <pb id="p.300"/>
 incidit inviolabilem flammis, nec ideo ferrum secandi
 vim perdidit, si non recipiens ictum lapis solidusque
 et invictae adversus dura naturae dividendus est.
 Idem tibi de homine grato respondeo. Non turpiter
 vincitur beneficiis, si ab his obligatus est, ad quos
 aut fortunae magnitudo aut eximia virtus aditum
  redituris ad se beneficiis clusit.
</p></div3>

<div3 type="section" n="2"><p> A parentibus fere
 vincimur. Nam tam diu illos habemus, quam diu
 iudicamus graves et quam diu beneficia illorum non
 intellegimus. Cum iam aetas aliquid prudentiae collegit et apparere coepit propter illa ipsa eos amari a nobis debere, propter quae non amabantur, admonitiones, severitatem et inconsultae adulescentiae diligentem custodiam, rapiuntur nobis. Paucos usque ad
 verum fructum a liberis percipiendum perduxit aetas ;
  ceteri filios onere senserunt.
</p></div3>

<div3 type="section" n="3"><p> Non est tamen turpe
 vinci beneficiis a parente; quidni non sit turpe,
 eum a nullo sit ? Quibusdam enim et pares et impares sumus, pares animo, quem solum illi exigunt,
 quem nos solum promittimus, impares fortuna, quae
 si cui obstitit, quominus referret gratiam, non ideo
 illi tamquam victo erubescendum est. Non est turpe
  non consequi, dummodo sequaris.
</p></div3>

<div3 type="section" n="4"><p> Saepe necesse
 est ante alia beneficia petamus, quam priora reddidimus, nec ideo non petimus aut turpiter, quia non
 reddituri debebimus, quia non per nos erit mora,
 quominus gratissimi simus, sed interveniet aliquid

 <pb id="p.302"/>
 extrinsecus, quod prohibeat. Nos tamen nec vincemur animo nec turpiter his rebus superabimur, quae
 non sunt in nostra potestate.
 </p>
</div3></div2>

<div2 type="chapter" n="6">

<div3 type="section" n="1"><p> Alexander Macedonum rex gloriari solebat a
 nullo se beneficiis victum. Non est, quod nimius
 animi Macedonas et Graecos et Caras et Persas et
 nationes discriptas in exercitum suspiciat, nec hoc
 sibi praestitisse regnum a<note> a commonly added.

</note> Thraciae angulo porrectum usque ad litus incogniti maris iudicet. Eadem
 re gloriari Socrates potuit, eadem Diogenes, a quo
 utique victus est, Quidni victus sit illo die, quo homo
 super mensuram iam humanae superbiae tumens
 vidit aliquem, cui nec dare quicquam posset nec
 eripere ?
</p></div3>

<div3 type="section" n="2"><p> Archelaus rex Socratem rogavit, ut ad se veniret ;
 dixisse Socrates traditur nolle se ad eum venire, a quo
 acciperet beneficia, cum reddere illi paria non posset.
 Primum in ipsius potestate erat non accipere ; deinde
 ipse dare beneficium prior incipiebat, veniebat enim
 rogatus et id dabat, quod utique ille non erat Socrati
 redditurus. Etiamnunc Archelaus daturus erat aurum et argentum recepturus contemptum auri et
 argenti: non poterat referre Archelao Socrates

 <pb id="p.304"/>
  gratias ?
</p></div3>

<div3 type="section" n="3"><p> Et quid tantum erat accepturus, quantum
 dabat, si ostendisset hominem vitae ac mortis peritum
 utriusque fines tenentem ? Si regem in luce media
 errantem ad rerum naturam admisisset usque eo eius
 ignarum, ut, quo die solis defectio fuit,regiam eluderet
 et filium, quod in luctu ac rebus adversis moris est,
  tenderet ?
</p></div3>

<div3 type="section" n="4"><p> Quantum fuisset beneficium, si timentem
 e latebris suis extraxisset et bonum animum habere
 iussisset dicens : " Non est ista solis defectio, sed
 duorum siderum coitus, cum luna humiliore currens
 via infra ipsum solem orbem suum posuit et illum
 obiectu sui abscondit ; quae modo partes eius exiguas,
 si in transcursu strinxit, obducit, modo plus tegit, si
 maiorem partem sui obiecit, modo excludit totius
 adspeetum, si recto libramento inter solem terrasque
  media successit.
</p></div3>

<div3 type="section" n="5"><p> Sed iam ista sidera hoc et illo
 diducet velocitas sua ; iam recipient diem terrae, et
 hic ibit ordo per saecula dispositosque ac praedictos
 dies habet, quibus sol intercursu lunae vetetur omnes
 radios effundere. Paulum expecta ; iam emerget,
 iam istam velut nubem relinquet, iam exsolutus im-

 <pb id="p.306"/>
  pedimentis lucem suam libere mittet."
</p></div3>

<div3 type="section" n="6"><p> Socrates
 parem gratiam Archelao referre non posset, si illum
 regnare vetuisset ? Parum scilicet magnum beneficium a Socrate accipiebat, si ullum dare Socrati
 potuisset. Quare ergo hoc Socrates dixit ? Vir
 facetus et cuius per figuras sermo procederet, derisor
 omnium, maxime potentium, maluit illi nasute negare
 quam contumaciter aut superbe ; dixit se nolle beneficia ab eo accipere, cui non posset paria reddere.
 Timuit fortasse, ne cogeretur accipere, quae nollet,
 timuit, ne quid indignum Socrate accipere. Dicet
  aliquis : " Negasset, si vellet.
</p></div3>

<div3 type="section" n="7"><p>" Sed instigasset in
 se regem insolentem et omnia sua magno aestimari
 volentem. Nihil ad rem pertinet, utrum dare aliquid
 regi nolis an accipere a rege ; in aequo utramque
 ponit repulsam, et superbo fastidiri acerbius est quam
 non timeri. Vis scire, quid vere voluerit ? Noluit
 ire ad voluntariam servitutem is, cuius libertatem
 civitas libera ferre non potuit !
 </p>
</div3></div2>

<div2 type="chapter" n="7">

<div3 type="section" n="1"><p> Satis, ut existimo, hanc partem tractavimus, an
 turpe esset beneficiis vinci. Quod qui quaerit, scit
 non solere homines sibi ipsos dare beneficium ; mani-
 festum enim fuisset non esse turpe a se ipsum vinci.
</p></div3>

<div3 type="section" n="2"><p> Atqui apud quosdam Stoicos et de hoc ambigitur, an

 <pb id="p.308"/>
 possit aliquis sibi beneficium dare, an debeat referre
 sibi gratiam. Quod ut videretur quaerendum, illa
 fecerunt : solemus dicere ; " gratias mihi ago " et
 " de nullo queri possum alio quam de me" et " ego
 mihi irascor " et " ego a me poenas exigam " et " odi
 me," multa praeterea eiusmodi, per quae unusquisque
  de se tamquam de altero loquitur.
</p></div3>

<div3 type="section" n="3"><p> " Si nocere,"
 inquit, " mihi possum, quare non et beneficium mihi
 dare possim ? Praeterea quae, si in alium contulissem, beneficia vocarentur, quare, si in me contuli,
 non sint ? Quod, si ab altero accepissem, deberem,
 quare, si mihi ipse dedi, non debeam ? Quare sim
 adversus me ingratus, quod non minus turpe est
 quam in se sordidum esse et in se durum ae saevum
  et sui neclegentem ?
</p></div3>

<div3 type="section" n="4"><p> Tam alieni corporis leno male
 audit quam sui. Nempe reprenditur adsentator et
 aliena subsequens verba, paratus ad falsa laudator ;
 non minus placens sibi et se suspiciens, ut ita dicam,
 adsentator suus. Vitia non tantum, cum foris pec-
  eant, invisa sunt, sed cum in se retorquentur.
</p></div3>

<div3 type="section" n="5"><p> Quem
 magis admiraberis, quam qui imperat sibi, quam qui
 se habet in potestate ? Gentes facilius est barbaras
 impatientesque arbitrii alieni regere, quam animum
 suum continere et tradere sibi. Platon, inquit, agit

 <pb id="p.310"/>
 Socrati gratias, quod ab illo didicit ; quare Socrates
 sibi non agat, quod ipse se docuit ? M. Cato ait :
 ' Quod tibi deerit, a te ipso mutuare.' Quare donare
  mihi non possim, si commodare possum ? Innumerabilia sunt, in quibus consuetudo nos dividit ;
</p></div3>

<div3 type="section" n="6"><p> dicere
 solemus : ' Sine, loquar mecum ' et ' Ego mihi aurem
 pervellam.' Quae si vera sunt, quemadmodum aliquis sibi irasci debet, sic et gratias agere ; quomodo
 obiurgare se, sic et laudare se ; quomodo damno sibi
 esse, sic et lucro potest. Iniuria et beneficium contraria sunt ; si de aliquo dicimus : ' Iniuriam sibi
 fecit,' poterimus dicere et : ' Beneficium sibi dedit.' "
 </p>
</div3></div2>

<div2 type="chapter" n="8">

<div3 type="section" n="1"><p> Natura prius est, ut quis debeat, deinde, ut gratiam referat ; debitor non est sine creditore, non
 magis quam maritus sine uxore aut sine filio pater ;
 aliquis dare debet, ut aliquis accipiat. Non est dare
 nec accipere in dexteram manum ex sinistra trans-
  ferre.
</p></div3>

<div3 type="section" n="2"><p> Quomodo nemo se portat, quamvis corpus
 suum moveat et transferat, quomodo nemo, quamvis
 pro se dixerit, adfuisse sibi dicitur nec statuam sibi
 tamquam patrono suo ponit, quomodo aeger, cum
 cura sua convaluit, mercedem a se non exigit, sic in
 omni negotio, etiam cum aliquid, quod prodesset
 sibi, fecerit, non tamen debebit referre gratiam sibi,

 <pb id="p.312"/>
  quia non habebit, cui referat.
</p></div3>

<div3 type="section" n="3"><p> Ut concedam aliquem
 dare sibi beneficium, dum dat, et recipit ; ut concedam aliquem a se accipere beneficium, dum accipit,
 reddit. Domi, quod aiunt, versura fit et velut lusorium nomen statim transit ; neque enim alius dat
 quam accipit, sed unus atque idem. Hoc verbum
 " debere " non habet nisi inter duos locum ; quomodo
  ergo in uno consistet, qui se obligando liberat ?
</p></div3>

<div3 type="section" n="4"><p> Ut
 in orbe ac pila nihil imum est, nihil summum, nihil
 extremum, nihil primum, quia motu ordo mutatur
 et quae sequebantur praecedunt et quae occidebant
 oriuntur, omnia, quomodocumque ierunt, in idem
 revertuntur, ita in homine existima fieri ; cum illum
 in multa mutaveris, unus est. Cecidit se : iniuriarum
 cum quo agat, non habet ; adligavit et clusit : de vi
 non tenetur ; beneficium sibi dedit : danti protinus
 reddidit.
</p></div3>

<div3 type="section" n="5"><p> Rerum natura nihil dicitur perdere, quia, quidquid
 illi avellitur, ad illam redit, nec perire quicquam
 potest, quod, quo excidat, non habet, sed eodem re-
 volvitur, unde discedit. " Quid simile," inquis, " hoc
 exemplum habet huic propositae quaestioni ? "
</p></div3>

<div3 type="section" n="6"><p> Dicam. Puta te ingratum esse : non perit bene-

 <pb id="p.314"/>
 ficium, habet illud, qui dedit. Puta te recipere nolle :
 apud te est, antequam redditur. Non potes quicquam amittere, quia, quod detrahitur, nihilo minus
 tibi adquiritur. Intra te ipsum orbis agitur ; accipiendo das, dando accipis.
 </p>
</div3></div2>

<div2 type="chapter" n="9">

<div3 type="section" n="1"><p> " Beneficium," inquit, " sibi dare oportet ; ergo
 et referre gratiam oportet." Primum illud falsum
 est, ex quo pendent sequentia ; nemo enim sibi beneficium dat, sed naturae suae paret, a qua ad caritatem
 sui compositus est, unde summa illi cura est nocitura
  vitandi, profutura appetendi.
</p></div3>

<div3 type="section" n="2"><p> Itaque nec liberalis
 est, qui sibi donat, nec clemens, qui sibi ignoscit, nec
 misericors, qui malis suis tangitur. Quod aliis praestare liberalitas est, clementia, misericordia, sibi
 praestare natura est. Beneficium res voluntaria est,
 at prodesse sibi necessarium est. Quo quis plura
 beneficia dedit, beneficentior est; quis umquam
 laudatus est, quod sibi ipse fuisset auxilio ? Quod
 se eripuisset latronibus ? Nemo sibi beneficium dat,
 non magis quam hospitium ; nemo sibi donat, non
 magis quam credit.
</p></div3>

<div3 type="section" n="3"><p> Si dat sibi quisque beneficium, semper dat, sine
 intermissione dat, inire beneficiorum suorum non
 potest numerum. Quando ergo gratiam referet,
 cum per hoc ipsum, quo gratiam refert, beneficium

 <pb id="p.316"/>
 det ? Quomodo enim discernere poteris, utrum det
 sibi beneficium an reddat, cum intra eundem hominem
 res geratur ? Liberavi me periculo : beneficium
 mihi dedi. Iterum me periculo libero : utrum do
 beneficium an reddo ?
</p></div3>

<div3 type="section" n="4"><p> Deinde, ut primum illud concedam dare nos nobis
 beneficium, quod sequitur, non concedam; nam
 etiam si damus, non debemus. Quare ? Quia
 statim recipimus. Accipere beneficium me oportet,
 deinde debere, deinde referre ; debendi locus non
 est, quia sine ulla mora recipimus. Dat nemo nisi
 alteri, debet nemo nisi alteri, reddit nemo nisi alteri.
 Id intra unum non potest fieri, quod totiens duos
 exigit.
 </p>
</div3></div2>

<div2 type="chapter" n="10">

<div3 type="section" n="1"><p> Beneficium est praestitisse aliquid utiliter;
 verbum autem " praestitisse " ad alios spectat.
 Numquid non demens videbitur, qui aliquid sibi vendidisse se dicet ? Quia venditio alienatio est et rei
 suae iurisque in ea sui ad alium translatio. Atqui,
 quemadmodum vendere, sic dare aliquid a se dimittere est et id, quod tenueris, habendum alteri tradere.
 Quod si est, beneficium nemo sibi dedit, quia nemo
 dat sibi; alioqui duo contraria in uno coeunt, ut sit
  idem dare et accipere.
</p></div3>

<div3 type="section" n="2"><p> Etiamnunc multum interest
 inter dare et accipere ; quidni ? eum ex diverso ista

 <pb id="p.318"/>
 verba posita sint. Atqui si quis sibi beneficium dat,
 nihil interest inter dare et accipere. Paulo ante
 dicebam quaedam ad alios pertinere et sic esse formata, ut tota significatio illorum discedat a nobis :
 frater sum, alterius, nemo est enim suus frater ;
 par sum, sed alicui, quis enim par est sibi ? Quod
 comparatur, sine altero non intellegitur ; quod iungitur, sine altero non est ; sic et, quod datur, sine
 altero non est, et beneficium sine altero non est.
</p></div3>

<div3 type="section" n="3"><p> Idem ipso vocabulo apparet, in quo hoc continetur,
 " bene fecisse " ; nemo autem sibi bene facit, non
 magis quam sibi favet, quam suarum partium est.
 Diutius hoc et pluribus exemplis licet prosequi.
</p></div3>

<div3 type="section" n="4"><p> Quidni ? cum inter ea sit habendum beneficium,
 quae secundam personam desiderant. Quaedam,
 cum sint honesta, pulcherrima, summae virtutis, nisi
 in altero non habent locum. Laudatur et inter
 maxima humani generis bona fides colitur ; num quis
 ergo dicitur sibi fidem praestitisse ?
 </p>
</div3></div2>

<div2 type="chapter" n="11">

<div3 type="section" n="1"><p> Venio nunc ad ultimam partem. Qui gratiam
 refert, aliquid debet impendere, sicut, qui solvit,
 pecuniam ; nihil autem impendit, qui gratiam sibi
 refert, non magis quam consequitur, qui beneficium
 a se accepit. Beneficium et gratiae relatio ultro
 citro ire debent ; intra unum hominem non est vicissitudo. Qui gratiam refert, invicem prodest ei, a

 <pb id="p.320"/>
 quo consecutus est aliquid. Qui sibi gratiam refert,
 cui prodest ? Sibi. Et quis non alio loco relationem gratiae, alio beneficium cogitat ? Qui gratiam
 refert sibi, sibi<note> sibi added by Haase.
</note> prodest. Et quis umquam ingratus
 hoc noluit facere ? Immo quis non ingratus fuit, ut
  hoc faceret ?
</p></div3>

<div3 type="section" n="2"><p> "Si gratias," inquit, " nobis agere
 debemus, et gratiam referre debemus ; dicimus
 autem : ' Ago gratias mihi, quod illam uxorem nolui
 ducere ' et ' quod cum illo non contraxi societatem.' "
 Cum hoc dicimus, laudamus nos et, ut factum nostrum
 comprobemus, gratias agentium verbis abutimur.
</p></div3>

<div3 type="section" n="3"><p> Beneficium est, quod potest, cum datum est, et non
 reddi ; qui sibi beneficium dat, non potest non recipere, quod dedit ; ergo non est beneficium. Alio
  tempore beneficium accipitur, alio redditur. In<note> Hosius after Haupt posits a hiatus before in.

</note>
</p></div3>

<div3 type="section" n="4"><p>
 beneficio et hoc est probabile, hoc suspiciendum, quod
 aliquis, ut alteri prodesset, utilitatis interim suae
 oblitus est, quod alteri dedit ablaturus sibi. Hoc non
  facit, qui beneficium sibi dat.
</p></div3>

<div3 type="section" n="5"><p> Beneficium dare
 socialis res est, aliquem conciliat, aliquem obligat ,
 sibi dare non est socialis res, neminem conciliat,
 neminem obligat, neminem in spem inducit, ut dicat :
 " Hic homo colendus est ; illi beneficium dedit, dabit
  et mihi.
</p></div3>

<div3 type="section" n="6"><p>" Beneficium est, quod quis non sua causa

 <pb id="p.322"/>
 dat, sed eius, cui dat ; is autem, qui sibi beneficium
 dat, sua causa dat ; non est ergo beneficium.
 </p>
</div3></div2>

<div2 type="chapter" n="12">

<div3 type="section" n="1"><p> Videor tibi iam illud, quod in principio dixeram,
 mentitus. Dicis me abesse ab eo, qui operae pretium
 facit, immo totam operam bona fide perdere. Expecta, et iam hoc verius dices, simul te ad has latebras
 perduxero, ex quibus cum evaseris, nihil amplius eris
 adsecutus, quam ut eas difficultates effugeris, in quas
  licuit non descendere.
</p></div3>

<div3 type="section" n="2"><p> Quid enim boni est nodos
 operose solvere, quos ipse, ut solveres, feceris ? Sed
 quemadmodum quaedam in oblectamentum ac iocum
 sic inligantur, ut eorum solutio imperito difficilis sit,
 quae illi, qui implicuit, sine ullo negotio paret, quia
 commissuras eorum et moras novit, nihilo minus illa
 habent aliquam voluptatem (temptant enim acumen
 animorum et intentionem excitant), ita haec, quae
 videntur callida et insidiosa, securitatem ac segnitiam
 ingeniis auferunt, quibus modo campus, in quo vagentur, sternendus est, modo creperi aliquid et confragosi
 obiciendum, per quod erepant et sollicite vestigium
 faciant.
</p></div3>

<div3 type="section" n="3"><p> Dicitur nemo ingratus esse ; id sic colligitur:
 " Beneficium est, quod prodest ; prodesse autem
 nemo homini malo potest, ut dicitis Stoici; ergo beneficium non accipit malus,<gap/>ingratus est.

 <pb id="p.324"/>
 " Etiamnunc beneficium honesta et probabilis res
 est; apud malum nulli honestae rei aut probabili locus
 est, ergo nec beneficio ; quod si accipere non potest,
 ne reddere quidem debet, et ideo non fit ingratus.
</p></div3>

<div3 type="section" n="4"><p> " Etiamnunc, ut dicitis, bonus vir omnia recte facit;
 si omnia recte facit, ingratus esse non potest. Malo
 viro beneficium nemo dare potest. Bonus beneficium reddit, malus non accipit ; quod si est, nec
 bonus quisquam ingratus est nec malus. Ita ingratus in rerum natura est nemo, et hoc inane
 nomen."<note> nomen added by Erasmus ; omitted by Hosius.

</note>
</p></div3>

<div3 type="section" n="5"><p> Unum est apud nos bonum, honestum. Id pervenire ad malum non potest ; desinet enim malus
 esse, si ad illum virtus intraverit ; quam diu autem
 malus est, nemo illi dare beneficium potest, quia mala
 bonaque dissentiunt nec in unum eunt. Ideo nemo
 illi prodest, quia, quidquid ad illum pervenit, id pravo
  usu corrumpitur.
</p></div3>

<div3 type="section" n="6"><p> Quemadmodum stomachus morbo
 vitiatus et colligens bilem, quoscumque accepit cibos,
 mutat et omne alimentum in causam doloris trahit,
 ita animus scaevus, quidquid illi commiseris, id onus
 suum et perniciem et occasionem miseriae facit.
 Felieissimis itaque opulentissimisque plurimum aestus
 subest minusque se inveniunt, quo in maiorem
  materiam inciderunt, qua fluctuarentur.
</p></div3>

<div3 type="section" n="7"><p> Ergo nihil
 potest ad malos pervenire, quod prosit, immo nihil,
 quod non noceat. Quaecumque enim illis con-

 <pb id="p.326"/>
 tigerunt, in naturam suam vertunt et extra speciosa
 profuturaque, si meliori darentur, illis pestifera sunt.
 Ideo nec beneficium dare possunt, quoniam nemo
 potest, quod non habet, dare ; hic bene faciendi
 voluntate caret.
 </p>
</div3></div2>

<div2 type="chapter" n="13">

<div3 type="section" n="1"><p> Sed quamvis haec ita sint, accipere etiam malus
 tamen quaedam potest, quae beneficiis similia sint,
 quibus non redditis ingratus erit. Sunt animi bona,
 sunt corporis, sunt fortunae. Illa animi bona a stulto
 ac malo submoventur ; ad haec admittitur, quae et
 accipere potest et debet reddere, et, si non reddit,
 ingratus est. Nec hoc ex nostra tantum constitutione. Peripatetici quoque, qui felicitatis humanae
 longe lateque terminos ponunt, aiunt minuta beneficia perventura ad malos ; haec qui non reddit, in-
  gratus est.
</p></div3>

<div3 type="section" n="2"><p> Nobis itaque beneficia esse non placet,
 quae non sunt animum factura meliorem ; commoda
 tamen illa esse et expetenda non negamus. Haec et
 viro bono dare malus potest et accipere a bono, ut
 pecuniam et vestem et honores et vitam ; quae si non
 reddit, in ingrati nomen incidet.
</p></div3>

<div3 type="section" n="3"><p> "At quomodo ingratum vocas eo non reddito, quod
 negas esse beneficium ? " Quaedam, etiam si vera
 non sunt, propter similitudinem eodem vocabulo
 comprehensa sunt. Sic pyxidem et argenteam et
 auream dicimus ; sic inlitteratum non ex toto rudem,

 <pb id="p.328"/>
 sed ad litteras altiores non perductum ; sic, qui male
 vestitum et pannosum vidit, nudum vidisse se dicit.
 Beneficia ista non sunt, habent tamen beneficii
 speciem.
</p></div3>

<div3 type="section" n="4"><p> " Quomodo ista sunt tamquam beneficia,
 sic et ille tamquam ingratus est, non ingratus." Falsum est, quia illa beneficia et qui dat appellat et qui
 accipit. Ita, qui veri beneficii speciem fefellit, tam
 ingratus est quam veneficus, qui soporem, cum venenum esse crederet, miscuit.
 </p>
</div3></div2>

<div2 type="chapter" n="14">

<div3 type="section" n="1"><p> Cleanthes vehementius agit. " Licet," inquit,
 " beneficium non sit, quod accepit, ipse tamen ingratus est, quia non fuit redditurus, etiam si ac-
  cepisset.
</p></div3>

<div3 type="section" n="2"><p>" Sic latro est etiam antequam manus inquinet, quia ad occidendum iam armatus est et habet
 spoliandi atque interficiendi voluntatem ; exercetur
 et aperitur opere nequitia, non incipit. Sacrilegi
 dant poenas, quamvis nemo usque ad deos manus
 porrigat.
</p></div3>

<div3 type="section" n="3"><p> " Quomodo," inquit, " adversus malum ingratus
 est quisquam, cum a<note> a added by Haupt.
</note> malo dari beneficium non
 possit ? " Ea scilicet ratione, quia ipsum, quod
 accepit, beneficium non erat, sed vocabatur ; qui<note> qui added by Gertz.

</note>
 accipiet ab illo aliquid ex his, quae apud imperitos
 sunt, quorum et malis copia est, ipse quoque in simili
 materia gratus esse debebit et illa, qualiacumque
 sunt, cum pro bonis acceperit, pro bonis reddere.

 <pb id="p.330"/>
</p></div3>

<div3 type="section" n="4"><p> Aes alienum habere dicitur et qui aureos debet et qui
 corium forma publica percussum, quale apud Lacedaemonios fuit, quod usum numeratae pecuniae
 praestat. Quo genere obligatus es, hoc fidem ex-
  solve.
</p></div3>

<div3 type="section" n="5"><p> Quid sint beneficia, an et in hanc sordidam
 humilemque materiam deduci magnitudo nominis
 clari debeat, ad vos non pertinet ; in alios quaeritur
 verum. Vos ad speciem veri componite animum et,
 dum honestum discitis, quidquid est, in quo nomen
 honesti iactatur, id colite.
 </p>
</div3></div2>

<div2 type="chapter" n="15">

<div3 type="section" n="1"><p> " Quomodo," inquit, " nemo per vos ingratus
 est, sic rursus omnes ingrati sunt." Nam, ut dicimus,
 omnes stulti mali sunt ; qui unum autem habet
 vitium, omnia habet ; omnes autem stulti et mali
 sunt ; omnes ergo ingrati sunt.
</p></div3>

<div3 type="section" n="2"><p> Quid ergo ? Non
 sunt ? Non undique humano generi convicium fit ?
 Non publica querella est perisse beneficia et paucissimos esse, qui de bene merentibus non invicem pessime mereantur ? Nec est, quod hanc nostram tantum murmurationem putes pro pessimo pravoque numerantium, quidquid citra recti formulam cecidit.
</p></div3>

<div3 type="section" n="3"><p> Ecce nescioqui non ex philosophorum domo clamat,
 ex medio conventu populos gentesque damnatum vox
 mittitur :

 <pb id="p.332"/>
  Hoc iam amplius est :
</p></div3>

<div3 type="section" n="4"><p> beneficia in scelus versa sunt,
 et sanguini eorum non parcitur, pro quibus sanguis
 fundendus est ; gladio ac venenis beneficia sequimur.
 Ipsi patriae manus adferre et fascibus illam suis premere potentia ac dignitas est ; humili se ac depresso loco putat stare, quisquis non supra rem publicam
 stetit ; accepti ab illa exercitus in ipsam convertuntur,
  et imperatoria contio est :
</p></div3>

<div3 type="section" n="5"><p> " Pugnate contra coniuges,
 pugnate contra liberos ! Aras, focos, penates armis
 incessite ! " Qui ne triumphatum quidem inire
 urbem iniussu senatus deberetis quibusque victorem
 exercitum reducentibus curia extra muros praeberetur, nunc civibus caesis perfusi cruore cognato
  urbem subrectis intrate vexillis.
</p></div3>

<div3 type="section" n="6"><p> Obmutescat inter
 militaria signa libertas, et ille victor pacatorque
 gentium populus remotis procul bellis, omni terrore
 compresso, intra muros obsessus aquilas suas horreat.
 </p>
</div3></div2>

<div2 type="chapter" n="16">

<div3 type="section" n="1"><p> Ingratus est Coriolanus, sero et post sceleris
 paenitentiam pius ; posuit arma, sed in medio parricidio posuit.
 Ingratus Catilina ; parum est illi capere patriam,
 nisi verterit, nisi Allobrogum in illam cohortes immiserit et trans Alpes accitus hostis vetera et ingenita

 <pb id="p.334"/>
 odia satiaverit ac diu debitas inferias Gallicis bustis
 duces Romanos persolverit.
</p></div3>

<div3 type="section" n="2"><p> Ingratus C. Marius ad consulatus a caliga perductus,
 qui, nisi Cimbricis caedibus Romana funera aequaverit, nisi civilis exitii et trucidationis non tantum
 dederit signum, sed ipse signum fuerit, parum mutatam ac repositam in priorem locum fortunam suam sentiet.
</p></div3>

<div3 type="section" n="3"><p> Ingratus L. Sulla, qui patriam duri oribus remediis,
 quam pericula erant, sanavit, qui, cum a Praenestina
 arce usque ad Collinam portam per sanguinem humanum incessisset, alia edidit in urbe proelia, alias caedes : legiones duas, quod crudele est, post victoriam, quod nefas, post fidem in angulo congestas contrucidavit et proscriptionem commentus est, di
 magni, ut, qui civem Romanum occidisset, impunitatem, pecuniam, tantum non civicam acciperet !
</p></div3>

<div3 type="section" n="4"><p> Ingratus Cn. Pompeius, qui pro tribus consulatibus,
 pro triumphis tribus, pro tot honoribus, quos ex
 maxima parte immaturus invaserat, hanc gratiam rei
 publicae reddidit, ut in possessionem eius alios quoque
 induceret quasi potentiae suae detracturus invidiam,
 si, quod nulli licere debebat, pluribus licuisset ; dum
 extraordinaria concupiscit imperia, dum provincias,
 ut eligat, distribuit, dum ita cum tertio rem publicam

 <pb id="p.336"/>
 dividit, ut tamen in sua domo duae partes essent, eo
 redegit populum Romanum, ut salvus esse non posset
 nisi beneficio servitutis.
</p></div3>

<div3 type="section" n="5"><p> Ingratus ipse Pompei hostis ac victor ; a Gallia
 Germaniaque bellum in urbem circumegit, et ille
 plebicola, ille popularis castra in circo Flaminio posuit
 propius, quam Porsinae fuerant. Temperavit quidem
 ius crudelitatemque victoriae ; quod dicere solebat,
 praestitit: neminem occidit nisi armatum. Quid
 ergo est ? Ceteri arma cruentius exercuerunt, satiata
 tamen aliquando abiecerunt ; hic gladium cito condidit, numquam posuit.
</p></div3>

<div3 type="section" n="6"><p> Ingratus Antonius in dictatorem suum, quem iure
 caesum pronuntiavit, interfectores eius in provincias
 et imperia dimisit ; patriam vero proscriptionibus,
 incursionibus, bellis laceratam post tot mala destinavit
 ne Romanis quidem regibus, ut, quae Achaeis,
 Rhodiis, plerisque urbibus claris ius integrum libertatemque cum immunitate reddiderat, ipsa tributum
 spadonibus penderet !
 </p>
</div3></div2>

<div2 type="chapter" n="17">

<div3 type="section" n="1"><p> Deficiet dies enumerantem ingratos usque in
 ultima patriae exitia. Aeque immensum erit, si percurrere coepero, ipsa res publica quam ingrata in
 optimos ac devotissimos sibi fuerit quamque non
 minus saepe peccaverit, quam in ipsam peccatum est.
</p></div3>

<div3 type="section" n="2"><p> Camillum in exilium misit, Scipionem dimisit;

 <pb id="p.338"/>
 exsulavit post Catilinam Cicero, diruti eius penates,
 bona direpta, factum, quidquid victor Catilina fecisset;
 Rutilius innocentiae pretium tulit in Asia latere ;
 Catoni populus Romanus praeturam negavit, consulatum pernegavit.
</p></div3>

<div3 type="section" n="3"><p> Ingrati publice sumus. Se quisque interroget:
 nemo non aliquem queritur ingratum. Atqui non
 potest fieri, ut omnes querantur, nisi querendum est
 de omnibus : omnes ergo ingrati sunt. Ingrati sunt<note> Ingrati sunt added by Gertz ; omitted by Hosius.
</note>
 tantum ? Et cupidi omnes et maligni omnes et
 timidi omnes, illi in primis, qui videntur audaces.
 Adice : et ambitiosi omnes sunt et impii omnes. Sed
 non est, quod irascaris ; ignosce illis, omnes insaniunt.
</p></div3>

<div3 type="section" n="4"><p> Nolo te ad incerta revocare, ut dicam : " Vide,
 quam ingrata sit iuventus ! Quis non patris sui
 supremum diem, ut innocens sit, optat ? Ut moderatus sit, expectat ? Ut pius, cogitat ? Quotus quisque uxoris optimae mortem timet, ut non et computet ? Cui, rogo, litigatori defenso tam magni
 beneficii ultra res proximas memoria duravit ? "
</p></div3>

<div3 type="section" n="5"><p> Illud in confesso est : quis sine querella moritur ?
 Quis extremo die dicere audet :
 <quote rend="blockquote"><l part="N">Vixi et quem dederat cursum fortuna peregi ?</l></quote>

 Quis non recusans, quis non gemens exit ? Atqui
 hoc ingrati est non esse contentum praeterito tem-

 <pb id="p.340"/>
 pore. Semper pauci dies erunt, si illos numeraveris.
</p></div3>

<div3 type="section" n="6"><p> Cogita non esse summum bonum in tempore ; quantumcumque est, boni consules. Ut prorogetur tibi
 dies mortis, nihil proficitur ad felicitatem, quoniam
  mora non fit beatior vita sed longior.
</p></div3>

<div3 type="section" n="7"><p> Quanto satius
 est gratum adversus perceptas voluptates non aliorum
 annos computare, sed suos benigne aestimare et in
 lucro ponere ! " Hoc me dignum iudicavit deus,
 hoc satis est ; potuit plus, sed hoc quoque beneficium
 est." Grati simus adversus deos, grati adversus
 homines, grati adversus eos, qui aliquid nobis praestiterunt, grati etiam adversus eos, qui nostris praestiterunt.
 </p>
</div3></div2>

<div2 type="chapter" n="18">

<div3 type="section" n="1"><p> " In infinitum ius," inquit, " me obligas, cum
 dicis : ' et nostris ' ; itaque pone aliquem finem. Qui
 filio beneficium dat, ut dicis, et patri eius dat: primum, de quo quaero. Deinde illud utique mihi determinari volo : si et patri beneficium datur, numquid
 et fratri ? Numquid et patruo ? Numquid et avo ?
 Numquid et uxori et socero ? Dic mihi, ubi debeam
 desinere, quousque personarum senem sequar."
</p></div3>

<div3 type="section" n="2"><p> Si agrum tuum coluero, tibi beneficium dedero ;
 si domum tuam ardentem restinxero aut, ne concidat,
 excepero, tibi beneficium dabo ; si servum tuum
 sanavero, tibi imputabo ; si filium tuum servavero,
 non habebis beneficium meum ?

 <pb id="p.342"/>
 </p>
</div3></div2>

<div2 type="chapter" n="19">

<div3 type="section" n="1"><p>" Dissimilia ponis exempla, quia, qui agrum
 meum colit, agro beneficium non dat sed mihi; et
 qui domum meam, quo minus ruat, fulcit, praestat
 mihi, ipsa enim domus sine sensu est ; debitorem me
 habet, quia nullum habet ; et qui agrum meum colit,
 non illum, sed me demereri vult. Idem de servo
 dicam : mei mancipii res est, mihi servatur ; ideo
 ego pro illo debeo. Filius ipse beneficii capax est;
 itaque ille accipit, ego beneficio laetor et contingor,
 non obligor."
</p></div3>

<div3 type="section" n="2"><p> Velim tamen, tu, qui debere te non putas, respondeas mihi. Filii bona valetudo, felicitas, patrimonium
 pertinet ad patrem ; felicior futurus est, si salvum
 filium habuerit, infelicior, si amiserit. Quid ergo ?
 Qui et felicior fit a me et infelicitatis maximae periculo liberatur, non accipit beneficium ?
</p></div3>

<div3 type="section" n="3"><p> " Non," inquit ; " quaedam enim in alios conferuntur, sed ad nos usque permanant ; ab eo autem exigi
 quidque debet, in quem confertur, sicut pecunia
 ab eo petitur, cui credita est, quamvis ad me illa
 aliquo modo venerit. Nullum beneficium est, cuius
 non commodum et proximos tangat, non num-
  quam etiam longius positos ;
</p></div3>

<div3 type="section" n="4"><p> non quaeritur, quo
 beneficium ab eo, cui datum est, transierit, sed ubi

 <pb id="p.344"/>
 primo collocetur ; a reo tibi ipso et a capite repetitio
 est."
 Quid ergo ? Oro te, non dicis : " Filium mihi
 donasti, et, si hic perisset, victurus non fui " ? Pro
 eius vita beneficium non debes, cuius vitam tuae
 praefers ? Etiamnunc, cum filium tuum servavi, ad
 genua procumbis, dis vota solvis tamquam ipse ser-
  vatus ; illae voces exeunt tibi :
</p></div3>

<div3 type="section" n="5"><p> " Nihil mea interest,
 an me servaveris ; duos servasti, immo me magis."
 Quare ista dicis, si non accipis beneficium ?
 " Quia et, si filius meus pecuniam mutuam sumpserit, creditori numerabo, non tamen ideo ego
 debuero ; quia et, si filius meus in adulterio deprensus
  erit, erubescam, non ideo ego ero adulter.
</p></div3>

<div3 type="section" n="6"><p> Dico me
 tibi obligatum pro filio, non quia sum, sed quia volo
 me offerre tibi debitorem voluntarium. At pervenit
 ad me summa ex incolumitate eius voluptas, summa
 utilitas, et orbitatis gravissimum vulnus effugi. Non
 quaeritur nunc, an profueris mihi, sed an beneficium
 dederis ; prodest enim et animal et lapis et herba, nec
 tamen beneficium dant, quod numquam datur nisi a
  volente.
</p></div3>

<div3 type="section" n="7"><p> Tu autem non vis patri, sed filio dare, et
 interim ne nosti quidem patrem. Itaque cum dixeris:
 ' Patri ergo beneficium non dedi filium eius servando ? ' contra oppone : ' Patri ergo beneficium

 <pb id="p.346"/>
 dedi, quem non novi, quem non cogitavi ? ' Et quid
 quod aliquando eveniet, ut patrem oderis, filium
 serves ? Beneficium ei videberis dedisse, cui tunc
 inimicissimus eras, cum dares ? "
</p></div3>

<div3 type="section" n="8"><p> Sed ut dialogorum altercatione seposita tamquam
 iuris consultus respondeam, mens spectanda est
 dantis ; beneficium ei dedit, cui datum voluit. Si
 in patris honorem fecit, pater accepit beneficium ;
 si filii in usum, pater beneficio in filium conlato non
 obligatur, etiam si fruitur. Si tamen occasionem
 habuerit, volet et ipse praestare aliquid, non tamquam
 solvendi necessitatem habeat, sed tamquam incipiendi causam. Repeti a patre beneficium non debet ; si quid pro hoc benigne facit, iustus, non gratus est.
</p></div3>

<div3 type="section" n="9"><p> Nam illud finiri non potest : si patri do beneficium,
 et matri et avo et avunculo et liberis et adfinibus et
 amicis et servis et patriae. Ubi ergo beneficium
 incipit stare ? Sontes enim ille inexplicabilis subit,
 cui difficile est modum imponere, quia paulatim surrepit et non desinit serpere.
 </p>
</div3></div2>

<div2 type="chapter" n="20">

<div3 type="section" n="1"><p> Illud solet quaeri: " Fratres duo dissident; si alterum servo, an dem beneficium ei, qui fratrem invisum
 non perisse moleste laturus est." Non est dubium,
 quin beneficium sit etiam invito prodesse, sicut non
  dedit beneficium, qui invitus profuit.
</p></div3>

<div3 type="section" n="2"><p> " Beneficium,"

 <pb id="p.348"/>
 inquit, " vocas, quo ille offenditur, quo torquetur ? "
 Multa beneficia tristem frontem et asperam habent,
 quemadmodum secare et urere, ut sanes, et vinclis
 coercere. Non est spectandum, an doleat aliquis
 beneficio accepto, sed an gaudere debeat ; non est
 malus denarius, quem barbarus et ignarus formae
 publicae reiecit. Beneficium et odit et accepit, si
 modo id prodest, si is, qui dabat, ut prodesset, dedit.
 Nihil refert, an bonam rem malo animo quis accipiat.
</p></div3>

<div3 type="section" n="3"><p> Agedum, hoc in contrarium verte. Odit fratrem
 suum, quem illi habere expedit ; hunc ego occidi:
 non est beneficium, quamvis ille dicat esse et gaudeat.
 Insidiosissime nocet, cui gratiae aguntur pro iniuria !
</p></div3>

<div3 type="section" n="4"><p> " Video : prodest aliqua res et ideo beneficium
 est ; nocet et ideo non est beneficium. Ecce, quod
 nec prosit nec noceat, dabo, et tamen beneficium
 erit. Patrem alicuius in solitudine exanimem inveni,
 corpus eius sepelivi. Nec ipsi profui (quid enim illius
 intererat, quo genere dilaberetur ?) nec filio (quid
 enim illi per hoc commodi accessit ?)."
 Dicam, quid consecutus sit : officio sollemni et
  necessario per me functus est ;
</p></div3>

<div3 type="section" n="5"><p> praestiti patri eius,
 quod ipse praestare voluisset nec non et debuisset.
 Hoc tamen ita beneficium est, si non misericordiae et

 <pb id="p.350"/>
 humanitati dedi, ut quodlibet cadaver absconderem,
 sed si corpus adgnovi, si filio tunc hoc praestare me
 cogitavi. At si terram ignoto mortuo inieci, nullum
 in hoc habeo huius officii debitorem in publicum
 humanus.
</p></div3>

<div3 type="section" n="6"><p> Dicet aliquis : " Quid tanto opere quaeris, cui dederis beneficium, tamquam repetiturus aliquando ?
 Sunt, qui numquam iudicent esse repetendum, et has
 causas adferunt. Indignus etiam repetenti non
 reddet, dignus ipse per se referet. Praeterea, si bono
 viro dedisti, expecta, ne iniuriam illi facias appellando,
 tamquam sua sponte redditurus non fuisset. Si malo
 viro dedisti, plectere ; beneficium vero ne corruperis
 creditum faciendo. Praeterea lex, quod non iussit
 repeti, vetuit."
</p></div3>

<div3 type="section" n="7"><p> Verba sunt ista. Quam diu me nihil urguet, quam
 diu fortuna nihil cogit, perdam potius beneficium
 quam repetam. Sed si de salute liberorum agitur,
 si in periculum uxor deducitur, si patriae salus ac
 libertas mittit me etiam, quo ire nollem, imperabo
 pudori meo et testabor omnia me fecisse, ne opus
 esset mihi auxilio hominis ingrati; novissime recipiendi beneficii necessitas repetendi verecundiam
 vincet. Deinde, eum bono viro beneficium do, sic
 do tamquam numquam repetiturus, nisi fuerit necesse.

 <pb id="p.352"/>
 </p>
</div3></div2>

<div2 type="chapter" n="21">

<div3 type="section" n="1"><p> " Sed lex," inquit, " non permittendo exigere
 vetuit." Multa legem non habent nec actionem, ad
 quae consuetudo vitae humanae omni lege valentior
 dat aditum. Nulla lex iubet amicorum secreta non
 eloqui; nulla lex iubet fidem etiam inimico praestare ; quae lex ad id praestandum nos, quod alicui
 promisimus, adligat ? Nulla. Querar tamen cum
 eo, qui arcanum sermonem non continuerit, et fidem
 datam nec servatam indignabor.
</p></div3>

<div3 type="section" n="2"><p> " Sed ex beneficio," inquit, " creditum facis."
 Minime ; non enim exigo, sed repeto, et ne repeto
 quidem, sed admoneo. Num ultima quoque me
 necessitas in hoc aget, ut ad eum veniam, cum quo
 mihi diu luctandum sit ? Si<note> si added by Gruter.

</note> quis tam ingratus est,
 ut illi non sit satis admoneri, eum transibo nec dignum
  iudicabo, qui gratus esse cogatur.
</p></div3>

<div3 type="section" n="3"><p> Quomodo fenerator quosdam debitores non appellat, quos scit decoxisse et in quorum pudorem nihil superest, nisi
 quod pereat, sic ego quosdam ingratos palam ac
 pertinaciter praeteribo nec ab ullo beneficium repetam, nisi a quo non ablaturus ero, sed recepturus.
 </p>
</div3></div2>

<div2 type="chapter" n="22">

<div3 type="section" n="1"><p> Multi sunt, qui nec negare sciant, quod acceperunt, nec referre, qui nec tam boni sunt quam
 grati nec tam mali quam ingrati, segnes et tardi,
 lenta nomina, non mala. Hos ego non appellabo,
 sed commonefaciam et ad officium aliud agentes re-

 <pb id="p.354"/>
 ducam. Qui statim mihi sic respondebunt : " Ignosce ; non mehercules scivi hoc te desiderare, alioqui ultro obtulissem ; rogo, ne me ingratum existimes ;
 memini, quid mihi praestiteris." Hos ego quare
  dubitem et sibi meliores et mihi facere ? Quemcumque potuero, peccare prohibebo ;
</p></div3>

<div3 type="section" n="2"><p> multo magis
 amicum, et ne peccet et ne in me potissimum peccet.
 Alterum illi beneficium do, si illum ingratum esse non
 patior ; nec dure illi exprobrabo, quod praestiti, sed
 quam potuero mollissime. Ut potestatem referendae
 gratiae faciam, renovabo memoriam eius et petam
  beneficium ; ipse me intelleget repetere.
</p></div3>

<div3 type="section" n="3"><p> Aliquando
 utar verbis durioribus, si emendari illum posse speravero ; nam deploratum propter hoc quoque non
  exagitabo, ne ex ingrato inimicum faciam.
</p></div3>

<div3 type="section" n="4"><p> Quod
 si admonitionis quoque sugillationem ingratis remittimus, segniores ad reddenda beneficia faciemus ; quosdam vero sanabiles et qui fieri boni possint, si
 quid illos momorderit, perire patiemur admonitione
 sublata, qua et pater filium aliquando correxit et
 uxor maritum aberrantem ad se reduxit et amicus
 languentem amici fidem erexit.
 </p>
</div3></div2>

<div2 type="chapter" n="23">

<div3 type="section" n="1"><p> Quidam, ut expergiscantur, non feriendi, sed
 commovendi sunt ; eodem modo quorundam ad referendam gratiam fides non cessat, sed languet.
 Hanc pervellamus. " Noli munus tuum in iniuriam
 vertere ; iniuria est enim, si in hoc non repetis, ut
 ingratus sim. Quid, si ignoro, quid desideres ? Quid,

 <pb id="p.356"/>
 si occupationibus districtus et in aha vocatus occasionem non observavi ? Ostende mihi, quid possim,
  quid velis. Quare desperes, antequam temptes ?
</p></div3>

<div3 type="section" n="2"><p>
 Quare properas et beneficium et amicum perdere ?
 Unde scis, nolim an ignorem, animus an facultas desit
 mihi? Experire." Admonebo ergo non amare, non
 palam, sine convicio, sic, ut se redisse in memoriam,
 non reduci putet.
 </p>
</div3></div2>

<div2 type="chapter" n="24">

<div3 type="section" n="1"><p> Causam dicebat apud divum Iulium ex veteranis quidam paulo violentior adversus vicinos suos
 et causa premebatur. " Meministi," inquit, " imperator, in Hispania, talum extorsisse te circa Sucronem ?"
 Cum Caesar meminisse se dixisset : " Meministi
 quidem sub quadam arbore minimum umbrae spargente cum velles residere ferventissimo sole et esset
 asperrimus locus, in quo ex rupibus acutis unica illa

 arbor eruperat, quendam ex commilitonibus paenulam
 suam substravisse ? "
</p></div3>

<div3 type="section" n="2"><p> Cum dixisset Caesar : " Quidni
 meminerim ? Et quidem siti confectus, quia impeditus ire ad fontem proximum non poteram, repere
 manibus volebam, nisi commilito,<note> nisi commilito editors : manibus milito O.

gratus possit offendi nec added by Haase,
</note> homo fortis ac
 strenuus, aquam mihi in galea sua adtulisset "&mdash;,
 " Potes ergo," inquit, " imperator, adgnoscere illum
 hominem aut illam galeam ? " Caesar ait se non
 posse galeam adgnoscere, hominem pulchre posse,

 <pb id="p.358"/>
 et adiecit, puto obiratus, quod se a cognitione media
  ad veterem fabulam abduceret :
</p></div3>

<div3 type="section" n="3"><p> " Tu utique ille non
 es." " Merito/' inquit, " Caesar, me non adgnoscis ;
 nam cum hoc factum est, integer eram ; postea ad
 Mundam in acie oculus mihi effossus est et in capite
 lecta ossa. Nec galeam illam, si videris, adgnosces ;
 machaera enim Hispana divisa est." Vetuit illi exhiberi negotium Caesar et agellos, in quibus vicinalis via causa rixae ac litium fuerat, militi suo donavit.
 </p>
</div3></div2>

<div2 type="chapter" n="25">

<div3 type="section" n="1"><p> Quid ergo ? Non repeteret beneficium ab
 imperatore, cuius memoriam multitudo rerum confuderat, quem fortuna ingentes exercitus disponentem non patiebatur singulis militibus occurrere ?
 Non est hoc repetere beneficium, sed resumere bono
 loco positum et paratum, ad quod tamen, ut sumatur,
 manus porrigenda est. Repetam itaque, quia hoc
 aut ex magna necessitate facturus ero aut illius causa,
 a quo repetam.
</p></div3>

<div3 type="section" n="2"><p> Ti. Caesar inter initia dicenti cuidam: " Meministi&mdash;" antequam plures notas familiaritatis veteris
 proferret : " Non memini," inquit, " quid fuerim."
 Ab hoc quidni non esset repetendum beneficium ?
 Optanda erat oblivio ; aversabatur omnium amicorum

 <pb id="p.360"/>
 et aequalium notitiam et illam solam praesentem
 fortunam suam adspici, illam solam cogitari ac narrari
 volebat. Inquisitorem habebat veterem amicum !
</p></div3>

<div3 type="section" n="3"><p> Magis tempestive repetendum est beneficium
 quam petendum. Adhibenda verborum moderatio,
 ut nec gratus possit offendi nec ingratus dissimulare.
 Tacendum erat et expectandum, si inter sapientes
 viveremus ; et tamen sapientibus quoque indicare
 melius fuisset, quid rerum nostrarum status posceret.
</p></div3>

<div3 type="section" n="4"><p> Deos, quorum notitiam nulla res effugit, rogamus, et
 illos vota non exorant, sed admonent. Dis quoque,
 inquam, Homericus ille sacerdos adlegat officia et aras
 religiose cultas. Moneri velle ac posse secunda virtus
  est.
</p></div3>

<div3 type="section" n="5"><p> Equus obsequens facile et parens huc illuc frenis
 leniter motis flectendus est. Paucis animus sui rector
 optimus ; proximi sunt, qui admoniti in viam redeunt;
  his non est dux detrahendus.
</p></div3>

<div3 type="section" n="6"><p> Opertis oculis inest
 acies, sed sine usu ; quam lumen diei iis immissum ad
 ministeria sua evocat. Instrumenta cessant, nisi illa
 in opus suum artifex movit. Inest interim animis
 voluntas bona, sed torpet modo deliciis ac situ, modo
 officii inscitia. Hanc utilem facere debemus nec irati
 relinquere in vitio, sed ut magistri patienter ferre

 <pb id="p.362"/>
 offensationes puerorum discentium memoriae labentis;
 quae quemadmodum saepe subiecto uno aut altero
 verbo ad contextum reddendae orationis adducta est,
 sic ad referendam gratiam admonitione revocanda
 est.</p>
</div3></div2>
</div1>

 <pb id="p.364"/>
 <div1 type="book" n="6"><head>Liber VI</head>

 <div2 type="chapter" n="1">

<div3 type="section" n="1"><p> Quaedam, Liberalis, virorum optime, exercendi
 tantum ingenii causa quaeruntur et semper extra
 vitam iacent ; quaedam et, dum quaeruntur, oblectamento sunt et quaesita usui. Omnium tibi copiam faciam ; tu illa, utcumque tibi visum erit, aut peragi
 iubeto aut ad explicandum ludorum ordinem induci.
 Quin his quoque, si abire protinus iusseris, non nihil
 actum erit ; nam etiam quae discere supervacuum
 est, prodest cognoscere. Ex vultu igitur tuo pendebo ; prout ille suaserit mihi, alia detinebo diutius,
 alia expellam et capite agam.
 </p>
</div3></div2>

<div2 type="chapter" n="2">

<div3 type="section" n="1"><p> An beneficium eripi posset, quaesitum est.
 Quidam negant posse ; non enim res est, sed actio.
 Quomodo aliud est munus, aliud ipsa donatio, aliud
 qui navigat, aliud navigatio, et, quamvis in morbo
 aeger sit, non tamen idem est aeger et morbus, ita
 aliud est beneficium ipsum, aliud quod ad unum-
  quemque nostrum beneficio pervenit. Illud incorporale est, irritum non fit ;
</p></div3>

<div3 type="section" n="2"><p> materia vero eius huc et

 <pb id="p.366"/>
 illuc iactatur et dominum mutat. Itaque eum eripis,
 ipsa rerum natura revocare, quod dedit, non potest.
 Beneficia sua interrumpit, non rescindit : qui moritur,
 tamen vixit ; qui amisit oculos, tamen vidit. Quae
 ad nos pervenerunt, ne sint, effici potest, ne fuerint,
 non potest ; pars autem beneficii et quidem certissima
  est, quae fuit.
</p></div3>

<div3 type="section" n="3"><p> Non numquam usu beneficii longiore
 prohibemur, beneficium quidem ipsum non eraditur.
 Licet omnes in hoc vires suas natura advocet, retro
 illi agere se non licet. Potest eripi domus et pecunia
 et mancipium et quidquid est, in quo haesit beneficii
 nomen ; ipsum vero stabile et immotum est ; nulla
 vis efficiet, ne hic dederit, ne ille acceperit.
 </p>
</div3></div2>

<div2 type="chapter" n="3">

<div3 type="section" n="1"><p> Egregie mihi videtur M. Antonius apud Rabirium poetam, cum fortunam suam transeuntem alio
 videat et sibi nihil relictum praeter ius mortis, id
 quoque, si cito occupaverit, exclamare :
 Hoc habeo, quodcumque dedi.
 O ! quantum habere potuit, si voluisset ! Hae
 sunt divitiae certae in quacumque sortis humanae
 levitate uno loco permansurae; quae cum maiores
 fuerint, hoc minorem habebunt invidiam. Quid
  tamquam tuo parcis ? Procurator es.
</p></div3>

<div3 type="section" n="2"><p> Omnia ista,
 quae vos tumidos et supra humana elatos oblivisci

 <pb id="p.368"/>
 cogunt vestrae fragilitatis, quae ferreis claustris
 custoditis armati, quae ex alieno sanguine rapta
 vestro defenditis, propter quae classes cruentaturas
 maria deducitis, propter quae quassatis urbes ignari,
 quantum telorum in aversos fortuna comparet,
 propter quae ruptis totiens adfinitatis, amicitiae,
 collegii foederibus inter contendentes duos terrarum
 orbis elisus est, non sunt vestra. In depositi causa
 sunt iam iamque ad alium dominum spectantia ; aut
 hostis illa aut hostilis animi successor invadet.
</p></div3>

<div3 type="section" n="3"><p> Quaeris, quomodo illa tua facias ? Dona dando.
 Consule igitur rebus tuis et certam tibi earum atque
 inexpugnabilem possessionem para honestiores illas,
  non solum tutiores facturus.
</p></div3>

<div3 type="section" n="4"><p> Istud, quod suspicis,
 quo te divitem ac potentem putas, quam diu possides,
 sub nomine sordido iacet. Domus est, servus est,
 nummi sunt ; cum donasti, beneficium est.
 </p>
</div3></div2>

<div2 type="chapter" n="4">

<div3 type="section" n="1"><p> Pateris," inquit, " nos aliquando beneficium
 non debere ei, a quo accepimus ; ergo ereptum est."
 Multa sunt, propter quae beneficium debere desinimus, non quia ablatum sed quia corruptum est.
 Aliquis reum me defendit, sed uxorem meam per
 vim stupro violavit ; non abstulit beneficium, sed
 opponendo illi parem iniuriam solvit me debito, et,

 <pb id="p.370"/>
 si plus laesit, quam ante profuerat, non tantum gratia
 extinguitur, sed ulciscendi querendique libertas fit,
 ubi in comparatione beneficii praeponderavit iniuria ;
  ita non aufertur beneficium, sed vincitur. Quid ?
</p></div3>

<div3 type="section" n="2"><p>
 non tam duri quidam et tam scelerati patres sunt,
 ut illos aversari et eiurare ius fasque sit ? Numquid
 ergo illi abstulerunt, quae dederant ? Minime, sed
 impietas sequentium temporum commendationem
 omnis prioris officii sustulit. Non beneficium tollitur,
 sed beneficii gratia, et efficitur, non ne habeam, sed
 ne debeam. Tamquam pecuniam aliquis mihi credidit, sed domum meam incendit. Pensatum est
 creditum damno ; nec reddidi illi, nec tamen debeo.
</p></div3>

<div3 type="section" n="3"><p> Eodem modo et hic, qui aliquid benigne adversus me
 fecit, aliquid liberaliter, sed postea multa superbe,
 contumeliose, crudeliter, eo me loco posuit, ut proinde
 liber adversus eum essem, ac si nihil accepissem ;
  vim beneficiis suis attulit.
</p></div3>

<div3 type="section" n="4"><p> Colonum suum non tenet
 quamvis tabellis manentibus, qui segetem eius proculcavit, qui succidit arbusta, non quia recepit, quod pepigerat, sed quia, ne reciperet, effecit. Sic debitori
 suo creditor saepe damnatur, ubi plus ex alia causa
  abstulit, quam ex crediti petit.
</p></div3>

<div3 type="section" n="5"><p> Non tantum inter
 creditorem et debitorem iudex sedet, qui dicat:

 <pb id="p.372"/>
 " Pecuniam credidisti. Quid ergo est ? Pecus abegisti, servum eius occidisti, argentum, quod non
 emeras, possides ; aestimatione facta debitor discede,
 qui creditor veneras " ; inter beneficia quoque et
  iniurias ratio confertur.
</p></div3>

<div3 type="section" n="6"><p> Saepe, inquam, beneficium
 manet nec debetur ; si secuta est dantem paenitentia,
 si miserum se dixit, quod dedisset, si, cum daret,
 suspiravit, vultum adduxit, perdere se credidit, non
 donare, si sua causa aut certe non mea dedit, si non
 desiit insultare, gloriari, ubique iactare et acerbum
 munus suum facere, manet beneficium, quamvis non
 debeatur, sicuti quaedam pecuniae, de quibus ius
 creditori non dicitur, debentur, sed non exiguntur.
 </p>
</div3></div2>

<div2 type="chapter" n="5">

<div3 type="section" n="1"><p> Dedisti beneficium, iniuriam postea fecisti; et
 beneficio gratia debebatur et iniuriae ultio ; nec ego
 illi gratiam debeo nec ille mihi poenam : alter ab
  altero absolvitur. Cum dicimus :
</p></div3>

<div3 type="section" n="2"><p> " Beneficium illi
 reddidi," non hoc dicimus illud nos, quod acceperamus, reddidisse, sed aliud pro illo. Reddere est enim rem pro re dare ; quidni ? cum omnis solutio non
 idem reddat, sed tantundem. Nam et pecuniam
 dicimur reddidisse, quamvis numeraverimus pro
 argenteis aureos, quamvis non intervenerint nummi,
 sed delegatione et verbis perfecta solutio sit.
</p></div3>

<div3 type="section" n="3"><p> Videris mihi dicere : " Perdis operam ; quorsus

 <pb id="p.374"/>
 enim pertinet scire me, an maneat, quod non debetur?
 Iuris consultorum istae acutae ineptiae sunt, qui
 hereditatem negant usu capi posse sed ea, quae in
 hereditate sunt, tamquam quicquam aliud sit here-
  ditas, quam ea, quae in hereditate sunt.
</p></div3>

<div3 type="section" n="4"><p> Illud potius
 mihi distingue, quod potest ad rem pertinere, cum
 idem homo beneficium mihi dedit et postea fecit
 iniuriam, utrum et beneficium illi reddere debeam
 et me ab illo nihilo minus vindicare ac veluti duobus
 nominibus separatim respondere an alterum alteri
 contribuere et nihil negotii habere, ut beneficium
 iniuria tollatur, beneficio iniuria. Illud enim video
 in hoc foro fieri ; quid in vestra schola iuris sit, vos
  sciatis.
</p></div3>

<div3 type="section" n="5"><p> Separantur actiones nec de eo, quod agimus,
 et de eo, quod nobiscum agitur, confunditur formula.
 Si quis apud me pecuniam deposuerit, idem postea
 furtum mihi fecerit, et ego cum illo furti agam et ille
 mecum depositi."
 </p>
</div3></div2>

<div2 type="chapter" n="6">

<div3 type="section" n="1"><p> Quae proposuisti, mi Liberalis, exempla certis
 legibus continentur, quas necesse est sequi. Lex
 legi non miscetur, utraque sua via it. Depositum
 habet actionem propriam tam mehercules quam
 furtum. Beneficium nulli legi subiectum est, me
 arbitro utitur ; licet mihi inter se comparare, quantum profuerit mihi quisque aut quantum nocuerit,

 <pb id="p.376"/>
 tum pronuntiare, utrum plus debeatur mihi an de-
  beam.
</p></div3>

<div3 type="section" n="2"><p> In illis nihil est nostrae potestatis, eundum
 est, qua ducimur ; in beneficio tota potestas mea est,
 ego iudico. Itaque non separo illa nec diduco, sed
 iniurias et beneficia ad eundem iudicem mitto.
 Alioqui iubes me eodem tempore et amare et odisse
 et queri et gratias agere, quod natura non recipit.
 Potius comparatione facta inter se beneficii et iniuriae
  videbo, an mihi etiam ultro debeatur.
</p></div3>

<div3 type="section" n="3"><p> Quomodo, si
 quis scriptis nostris alios superne imprimit versus,
 priores litteras non tollit, sed abscondit, sic beneficium
 superveniens iniuria apparere non patitur.
 </p>
</div3></div2>

<div2 type="chapter" n="7">

<div3 type="section" n="1"><p> Vultus tuus, cui regendum me tradidi, colligit
 rugas et trahit frontem, quasi longius exeam. Videris
 mihi dicere :
 Quo tantum mihi dexter abis ? Huc derige cursum,
 litus ama.
 Non possum magis. Itaque, si huic satis factum
 existimas, illo transeamus, an ei debeatur aliquid, qui
 nobis invitus profuit. Hoc apertius potui dicere, nisi
 propositio deberet esse confusior, ut distinctio statim
 subsecuta ostenderet utrumque quaeri, et an ei deberemus, qui nobis, dum non vult, profuit, et an ei, qui,
  dum nescit. Nam si quis coactus aliquid boni fecit;
</p></div3>

<div3 type="section" n="2"><p>

 <pb id="p.378"/>
 quin nos non obliget, manifestius est, quam ut ulla
 in hoc verba impendenda sint. Et haec quaestio
 facile expedietur et si qua similis huic moveri potest,
 si totiens illo cogitationem nostram converterimus
 beneficium nullum esse, nisi quod ad nos primum
 aliqua cogitatio defert, deinde amica et benigna.
</p></div3>

<div3 type="section" n="3"><p> Itaque nec fluminibus gratias agimus, quamvis aut
 magna navigia patiantur et ad subvehendas copias
 largo ac perenni alveo currant aut piscosa et amoena
 pinguibus arvis interfluant ; nec quisquam Nilo beneficium debere se iudicat, non magis quam odium, si immodicus superfluxit tardeque decessit ; nec ventus
 beneficium dat, licet lenis et secundus adspiret, nec
 utilis et salubris cibus. Nam qui beneficium mihi
 daturus est, debet non tantum prodesse, sed velle.
 Ideo nec mutis animalibus quicquam debetur : et
 quam multos e periculo velocitas equi rapuit ! nec
 arboribus : et quam multos aestu laborantes ra-
  morum opacitas texit !
</p></div3>

<div3 type="section" n="4"><p> Quid autem interest, utrum
 mihi, qui nescit, profuerit, an qui scire non potuit,
 cum utrique velle defuerit ? Quid interest, utrum
 me iubeas navi aut vehiculo aut lanceae debere beneficium an ei, qui aeque quam ista propositum bene faciendi nullum habuit, sed profuit casu ?

 <pb id="p.380"/>
 </p>
</div3></div2>

<div2 type="chapter" n="8">

<div3 type="section" n="1"><p> Beneficium aliquis nesciens accipit, nemo a nesciente. Quomodo multos fortuita sanant nec ideo
 remedia sunt, et in flumen alicui cecidisse frigore
 magno causa sanitatis fuit, quomodo quorundam
 flagellis quartana discussa est et metus repentinus
 animum in aliam curam avertendo suspectas horas
 fefellit nec ideo quicquam horum, etiam si saluti fuit,
 salutare est, sic quidam nobis prosunt, dum nolunt,
 immo quia nolunt ; non tamen ideo illis beneficium
 debemus, quod perniciosa illorum consilia fortuna
  deflexit in melius.
</p></div3>

<div3 type="section" n="2"><p> An existimas me debere ei quicquam, cuius manus, cum me peteret, percussit hostem
 meum, qui nocuisset, nisi errasset ? Saepe testis,
 dum aperte peierat, etiam veris testibus abrogavit
 fidem et reum velut factione circumventum misera-
  bilem reddidit.
</p></div3>

<div3 type="section" n="3"><p> Quosdam ipsa, quae premebat,
 potentia eripuit, et iudices, quem damnaturi erant
 causae, damnare gratiae noluerunt. Non tamen hi
 beneficium reo dederunt, quamvis profuerint, quia,
 quo missum sit telum, non quo pervenerit, quaeritur,
 et beneficium ab iniuria distinguit non eventus sed
  animus.
</p></div3>

<div3 type="section" n="4"><p> Adversarius meus, dum contraria dicit et
 iudicem superbia offendit et in unum testem temere

 <pb id="p.382"/>
 rem1 demittit, causam meam erexit ; non quaero,
 an pro me erraverit : contra me voluit.
 </p>
</div3></div2>

<div2 type="chapter" n="9">

<div3 type="section" n="1"><p> Nempe, ut gratus sim, velle debeo idem facere,
 quod ille, ut beneficium daret, debuit. Num quid est
 iniquius homine, qui eum odit, a quo in turba calcatus
 aut respersus aut, quo nollet, impulsus est ? Atqui
 quid est aliud, quod illum querellae eximat, cum in
  re sit iniuria, quam nescisse, quid faceret ?
</p></div3>

<div3 type="section" n="2"><p> Eadem
 res efficit, ne hic beneficium dederit, ne ille iniuriam
 fecerit ; et amicum et inimicum voluntas facit.
 Quam multos militiae morbus eripuit ! Quosdam,
 ne ad ruinam domus suae occurrerent, inimicus vadimonio tenuit ; ne in piratarum manus pervenirent,
 quidam naufragio consecuti sunt ; nec his tamen
 beneficium debemus, quia extra sensum officii casus
 est, nec inimico, cuius nos lis servavit, dum vexat ac
  detinet.
</p></div3>

<div3 type="section" n="3"><p> Non est beneficium, nisi quod a bona
 voluntate proficiscitur, nisi illud adcognoscit, qui
 dedit. Profuit aliquis mihi, dum nescit: nihil illi
 debeo. Profuit, cum vellet nocere : imitabor ipsum.
 </p>
</div3></div2>

<div2 type="chapter" n="10">

<div3 type="section" n="1"><p> Ad primum illum revertamur. Ut gratiam referam, aliquid facere me vis ? Ipse, ut beneficium mihi daret, nihil fecit ! Ut ad alterum transeamus,

 <pb id="p.384"/>
 vis me huic gratiam referre, ut, quod a nolente accepi,
 volens reddam ? Nam quid de tertio loquar, qui ab
  iniuria in beneficium delapsus est ?
</p></div3>

<div3 type="section" n="2"><p> Ut beneficium
 tibi debeam, parum est voluisse te dare ; ut non
 debeam, satis est noluisse. Beneficium enim voluntas
 nuda non efficit, sed, quod beneficium non esset, si
 optimae ac plenissimae voluntati fortuna defuisset,
 id aeque beneficium non est, nisi fortunam voluntas
 antecessit. Non enim profuisse te mihi oportet, ut
 ob hoc tibi obliger, sed ex destinato profuisse.
 </p>
</div3></div2>

<div2 type="chapter" n="11">

<div3 type="section" n="1"><p> Cleanthes exemplo eiusmodi utitur : " Ad
 quaerendum," inquit, " et accersendum ex Academia
 Platonem duos pueros misi. Alter totam porticum
 perscrutatus est, alia quoque loca, in quibus illum
 inveniri posse sperabat, percucurrit et domum non
  minus lassus quam irritus redit ;
</p></div3>

<div3 type="section" n="2"><p> alter apud proximum circulatorem resedit et, dum vagus atque erro
 vernaculis congregatur et ludit, transeuntem Platonem, quem non quaesierat, invenit. Illum, inquit,
 laudabimus puerum, qui, quantum in se erat, quod
 iussus est, fecit; hunc feliciter inertem castigabimus."
</p></div3>

<div3 type="section" n="3"><p> Voluntas est, quae apud nos ponit officium ; cuius
 vide quae condicio sit, ut me debito obstringat.
 Parum est illi velle, nisi profuit ; parum est profuisse,

 <pb id="p.386"/>
 nisi voluit. Puta enim aliquem donare voluisse nec
 donasse ; animum quidem eius habeo, sed beneficium
  non habeo, quod consummat et res et animus.
</p></div3>

<div3 type="section" n="4"><p> Quemadmodum ei, qui voluit mihi quidem pecuniam
 credere, sed non dedit, nihil debeo, ita ei, qui voluit
 mihi beneficium dare, sed non potuit, amicus quidem
 ero sed non obligatus ; et volam illi aliquid praestare
 (nam et ille voluit mihi), ceterum, si benigniore usus
 fortuna praestitero, beneficium dedero, non gratiam
 rettulero. Ille mihi gratiam referre debebit ; hinc
 initium fiet, a me numerabitur.
 </p>
</div3></div2>

<div2 type="chapter" n="12">

<div3 type="section" n="1"><p> Intellego iam, quid velis quaerere ; non opus
 est te dicere ; vultus tuus loquitur. " Si quis sua
 nobis causa profuit, eine," inquis, " debetur aliquid ?
 Hoc enim saepe te conquerentem audio, quod quaedam homines sibi praestant, aliis imputant." Dicam, mi Liberalis ; sed prius istam quaestiunculam dividam
  et rem aequam ab iniqua separabo.
</p></div3>

<div3 type="section" n="2"><p> Multum enim
 interest, utrum aliquis beneficium nobis det sua causa
 an et sua. Ille, qui totus ad se spectat et nobis prodest, quia aliter prodesse sibi non potest, eo mihi loco est, quo, qui pecori suo hibernum et aestivum pabulum
 prospicit; eo loco est, quo, qui captivos suos, ut commodius veneant, pascit et ut<note> ut added by Rossbach.

</note> opimos boves saginat

 <pb id="p.388"/>
 ac defricat, quo lanista, qui familiam summa cura
 exercet atque ornat. Multum, ut ait Cleanthes, a
 beneficio distat negotiatio.
 </p>
</div3></div2>

<div2 type="chapter" n="13">

<div3 type="section" n="1"><p> Rursus non sum tam iniquus, ut ei nihil debeam,
 qui, cum mihi utilis esset, fuit et sibi; non enim exigo,
 ut mihi sine respectu sui consulat, immo etiam opto,
 ut beneficium mihi datum vel magis danti profuerit,
 dum modo id, qui dabat duos intuens dederit et
  inter me seque diviserit.
</p></div3>

<div3 type="section" n="2"><p> Licet id ipse ex maiore
 parte possideat, si modo me in consortium admisit,
 si duos cogitavit, ingratus sum, non solum iniustus,
 nisi gaudeo hoc illi profuisse, quod proderat mihi.
 Summae malignitatis est non vocare beneficium,
 nisi quod dantem aliquo incommodo adfecit.
</p></div3>

<div3 type="section" n="3"><p> Alteri illi, qui beneficium dat sua causa, respondebo : " Usus me quare potius te mihi profuisse dicas
 quam me tibi ? " " Puta," inquit, " aliter fieri non
 posse me magistratum, quam si decem captos cives
 ex magno captivorum numero redemero ; nihil debebis mihi, cum te servitute ac vinculis liberavero ?
 Atqui mea id causa faciam." Adversus hoc respon-
  deo : " Aliquid istic tua causa facis, aliquid mea :
</p></div3>

<div3 type="section" n="4"><p>
 tua, quod redimis, mea, quod me redimis ; tibi enim
 ad utilitatem tuam satis est quoslibet redemisse.

 <pb id="p.390"/>
 Itaque debeo, non quod redimis me, sed quod eligis ;
 poteras enim et alterius redemptione idem consequi,
 quod mea. Utilitatem rei partiris mecum et me in
 beneficium recipis duobus profuturum. Praefers me
  aliis ; hoc totum mea causa facis.
</p></div3>

<div3 type="section" n="5"><p> Itaque, si praetorem te factura esset decem captivorum redemptio,
 decem autem soli captivi essemus, nemo quicquam
 tibi deberet ex nobis, quia nihil haberes, quod cuiquam imputares, a tua utilitate seductum. Non sum
 invidus beneficii interpres nec desidero illud mihi
 tantum dari, sed et mihi."
 </p>
</div3></div2>

<div2 type="chapter" n="14">

<div3 type="section" n="1"><p> " Quid ergo ? " inquit ; " si in sortem nomina
 vestra coici iussissem, et tuum nomen inter redimen-
  dos exisset, nihil deberes mihi ?
</p></div3>

<div3 type="section" n="2"><p> " Immo deberem,
 sed exiguum ; quid sit hoc, dicam. Aliquid istic mea
 causa facis, quod me ad fortunam redemptionis admittis ; quod nomen meum exit, sorti debeo, quod
 exire potuit, tibi. Aditum mihi ad beneficium tuum
 dedisti, cuius maiorem partem fortunae debeo, sed
 hoc ipsum tibi, quod fortunae debere potui.
</p></div3>

<div3 type="section" n="3"><p> Illos ex toto praeteribo, quorum mercennarium
 beneficium est, quod qui dat, non computat, cui sed
 quanti daturus sit, quod undique in se conversum est.
 Vendit mihi aliquis frumentum ; vivere non possum,
  nisi emero ; sed non debeo vitam, quia emi.
</p></div3>

<div3 type="section" n="4"><p> Nec,

 <pb id="p.392"/>
 quam necessarium fuerit, aestimo, sine quo victurus
 non fui, sed quam ingratum, quod non habuissem, nisi
 emissem, in quo invehendo mercator non cogitavit,
 quantum auxilii adlaturus esset mihi, sed quantum
 lucri sibi. Quod emi, non debeo.
 </p>
</div3></div2>

<div2 type="chapter" n="15">

<div3 type="section" n="1"><p> " Isto modo," inquit, " nec medico quicquam
 debere te nisi mercedulam dicis nec praeceptori, quia
 aliquid numeraveris. Atqui omnium horum apud
 nos magna caritas, magna reverentia est." Adversus
  hoc respondetur quaedam pluris esse, quam emuntur.
</p></div3>

<div3 type="section" n="2"><p>
 Emis a medico rem inaestimabilem, vitam ac bonam
 valetudinem, a bonarum artium praeceptore studia
 liberalia et animi cultum ; itaque his non rei pretium,
 sed operae solvitur, quod deserviunt, quod a rebus
 suis avocati nobis vacant ; mercedem non meriti, sed
  occupationis suae ferunt.
</p></div3>

<div3 type="section" n="3"><p> Aliud tamen dici potest
 verius, quod statim ponam, si prius, quomodo istud
 refelli possit, ostendero. " Quaedam," inquit," pluris
 sunt, quam venierunt, et ob hoc aliquid mihi extra pro
  illis quamvis empta sunt, debes."
</p></div3>

<div3 type="section" n="4"><p> Primum quid
 interest, quanti sint, cum de pretio inter ementem
 vendentemque convenerit ? Deinde non emi illud
 suo pretio, sed tuo. " Pluris est," inquis, " quam
 venit" ; sed pluris venire non potuit. Pretium
 autem rei cuiusque pro tempore est ; eum bene ista

 <pb id="p.394"/>
 laudaveris, tanti sunt, quanto pluris venire non possunt ; propterea nihil venditori debet, qui bene emit.
</p></div3>

<div3 type="section" n="5"><p> Deinde, etiam si pluris ista sunt, non tamen ullum istic
 tuum munus est, ut non ex usu effectuve, sed ex con-
  suetudine et annona aestimetur.
</p></div3>

<div3 type="section" n="6"><p> Quod tu pretium
 ponis traicienti maria et per medios fluctus, cum terra
 e conspectu recessit, certam secanti viam et prospiciens futuras tempestates et securis omnibus subito iubenti vela substringi, armamenta demitti, paratos
 ad incursum procellae et repentinum impetum stare ?
 Huic tamen tantae rei praemium vectura persolvit !
</p></div3>

<div3 type="section" n="7"><p> Quanti aestimas in solitudine hospitium, in imbre
 tectum, in frigore balneum aut ignem ? Scio tamen,
 quanti ista consecuturus deversorium subeam!
 Quantum nobis praestat, qui labentem domum suscipit et agentem ex imo rimas insulam incredibili
 arte suspendit ! Certo tamen et levi pretio fultura
  conducitur.
</p></div3>

<div3 type="section" n="8"><p> Murus nos ab hostibus tutos et a subitis
 latronum incursionibus praestat ; notum est tamen,
 illas turres pro securitate publica propugnacula habituras excitaturus faber quid in diem mereat.
 </p>
</div3></div2>

<div2 type="chapter" n="16">

<div3 type="section" n="1"><p> Infinitum erit, si latius exempla conquiram,
 quibus appareat parvo magna constare. Quid ergo ?
 Quare et medico et praeceptori plus quiddam debeo

 <pb id="p.396"/>
 nec adversus illos mercede defungor ? Quia ex
 medico et praeceptore in amicum transeunt et nos non
 arte, quam vendunt, obligant, sed benigna et familiari
  voluntate.
</p></div3>

<div3 type="section" n="2"><p> Itaque medico, si nihil amplius quam
 manum tangit et me inter eos, quos perambulat, ponit
 sine ullo adfectu facienda aut vitanda praecipiens,
 nihil amplius debeo, quia me non tamquam amicum
  videt, sed tamquam imperatorem.
</p></div3>

<div3 type="section" n="3"><p> Ne praeceptorem
 quidem habeo cur venerer, si me in grege discipulorum habuit, si non putavit dignum propria et
 peculiari cura, si numquam in me derexit animum, et,
 cum in medium effunderet, quae sciebat, non didici,
  sed excepi. Quid ergo est, quare istis multum debeamus ?
</p></div3>

<div3 type="section" n="4"><p> Non quia pluris est, quod vendiderunt,
 quam emimus, sed quia nobis ipsis aliquid praestiterunt. Ille magis pependit, quam medico necesse est ; pro me, non pro fama artis extimuit ; non fuit contentus remedia monstrare : et admovit ; inter sollicitos adsedit, ad suspecta tempora occurrit ; nullum
  ministerium illi oneri, nullum fastidio fuit ;
</p></div3>

<div3 type="section" n="5"><p> gemitus
 meos non securus audivit; in turba multorum invocantem ego illi potissima curatio fui ; tantum aliis
 vacavit, quantum mea valetudo permiserat : huic
 ego non tamquam medico sed tamquam amico ob-

 <pb id="p.398"/>
  ligatus sum.
</p></div3>

<div3 type="section" n="6"><p> Alter rursus docendo et laborem et
 taedium tulit ; praeter illa, quae a praecipientibus
 in commune dicuntur, aliqua instillavit ac tradidit,
 hortando bonam indolem erexit et modo laudibus
 fecit animum, modo admonitionibus discussit de-
  sidiam ;
</p></div3>

<div3 type="section" n="7"><p> tum ingenium latens et pigrum iniecta, ut
 ita dicam, manu extraxit ; nec, quae sciebat, maligne
 dispensavit, quo diutius esset necessarius, sed cupit,
 si posset, universa transfundere : ingratus sum, nisi
 illum inter gratissimas necessitudines diligo.
 </p>
</div3></div2>

<div2 type="chapter" n="17">

<div3 type="section" n="1"><p> Sordidissimorum quoque artificiorum institoribus supra constitutum aliquid adiecimus, si nobis
 illorum opera enixior visa est ; et gubernatori et opifici vilissimae mercis et in diem locanti manus suas corollarium adspersimus. In optimis vero artibus,
 quae vitam aut conservant aut excolunt, qui nihil se
 plus existimat debere, quam pepigit, ingratus est.
</p></div3>

<div3 type="section" n="2"><p> Adice, quod talium studiorum traditio miscet animos ;
 hoc cum factum est, tam medico quam praeceptori
 pretium operae solvitur, animi debetur.
 </p>
</div3></div2>

<div2 type="chapter" n="18">

<div3 type="section" n="1"><p> Platon cum flumen nave transisset nec ab illo
 quicquam portitor exegisset, honori hoc suo datum
 credens dixit positum illi esse apud Platonem officium;
 deinde paulo post, cum alium atque alium gratis

 <pb id="p.400"/>
 eadem sedulitate transveheret, negavit illi iam apud
  Platonem positum officium.
</p></div3>

<div3 type="section" n="2"><p> Nam ut tibi debeam
 aliquid pro eo, quod praestas, debes non tantum mihi
 praestare, sed tamquam mihi ; non potes ob id quemquam appellare, quod spargis in populum. Quid
 ergo ? Nihil tibi debebitur pro hoc ? Tamquam ab
 uno nihil; cum omnibus solvam, quod cum omnibus
 debeo.
 </p>
</div3></div2>

<div2 type="chapter" n="19">

<div3 type="section" n="1"><p> " Negas," inquit, " ullum dare beneficium eum,
 qui me gratuita nave per flumen Padum tulit ? "
 Nego. Aliquid boni facit, beneficium non dat ; facit
 enim aut sua causa aut utique non mea ; ad summam
 ne ipse quidem se mihi beneficium iudicat dare, sed
 aut rei publicae aut viciniae aut ambitioni suae praestat et pro hoc aliud quoddam commodum expectat,
  quam quod a singulis recepturus est. " Quid ergo ?
</p></div3>

<div3 type="section" n="2"><p> "
 inquit, " si princeps civitatem dederit omnibus Gallis,
 si immunitatem Hispanis, nihil hoc nomine singuli
 debebunt ? " Quidni debeant ? debebunt autem
 non tamquam proprium beneficium, sed tamquam
  publici partem. " Nullam," inquit, " habuit cogitationem illo tempore mei, quo universis proderat ;
</p></div3>

<div3 type="section" n="3"><p>
 noluit mihi civitatem proprie dare nec in me direxit
 animum ; ita quare ei debeam, qui me sibi non sub-
  stituit, cum facturus esset, quod fecit ?
</p></div3>

<div3 type="section" n="4"><p> " Primum,
 cum cogitavit Gallis omnibus prodesse, et mihi cogi-

 <pb id="p.402"/>
 tavit prodesse ; eram enim Gallus et me etiam si non
 mea, publica tamen nota comprendit. Deinde ego
 quoque illi non tamquam proprium debebo, sed
 tamquam commune munus ; unus<note> unus added by Fickert.
</note> ex populo non
 tamquam pro me solvam, sed tamquam pro patria
  conferam.
</p></div3>

<div3 type="section" n="5"><p> Si quis patriae meae pecuniam credat,
 non dicam me illius debitorem nec hoc aes alienum
 profitebor aut candidatus aut reus ; ad exsolvendum
 tamen hoc dabo portionem meam. Sic istius muneris,
 quod universis datur, debitorem me nego, quia mihi
 quidem dedit sed non propter me, et mihi quidem,
 sed nesciens, an mihi daret; nihilo minus aliquid mihi dependendum sciam, quia ad me quoque
 circumitu longo pervenit. Propter me debet factum
 esse, quod me obliget.
 </p>
</div3></div2>

<div2 type="chapter" n="20">

<div3 type="section" n="1"><p> " Isto," inquit, " modo nec lunae nec soli quicquam debes ; non enim propter te moventur." Sed
 cum in hoc moveantur, ut universa conservent, et pro
 me moventur ; universorum enim pars sum. Adice
  nunc, quod nostra et horum condicio dissimilis est ;
</p></div3>

<div3 type="section" n="2"><p>
 nam qui mihi prodest, ut per me prosit sibi, non
 dedit beneficium, quia me instrumentum utilitatis
 suae fecit; sol autem et luna, etiam si nobis
 prosunt sua causa, non in hoc tamen prosunt,

 <pb id="p.404"/>
 ut per nos prosint sibi ; quid enim nos conferre illis
 possumus ?
 </p>
</div3></div2>

<div2 type="chapter" n="21">

<div3 type="section" n="1"><p> " Sciam," inquit, " solem ac lunam nobis velle
 prodesse, si nolle potuerint ; illis autem non licet non
 moveri. Ad summam consistant et opus suum intermittant." Hoc vide quot modis refellatur. Non
  ideo minus vult, qui non potest nolle ;
</p></div3>

<div3 type="section" n="2"><p> immo maximum argumentum est firmae voluntatis ne mutari
 quidem posse. Vir bonus non potest non facere,
 quod facit ; non enim erit bonus, nisi fecerit ; ergo
 nec bonus vir beneficium dat, quia facit, quod debet,
 non potest autem non facere, quod debet. Praeterea
  multum interest, utrum dicas :
</p></div3>

<div3 type="section" n="3"><p> " Non potest hoc non
 facere," quia cogitur, an : " Non potest nolle." Nam
 si necesse est illi facere, non debeo ipsi beneficium,
 sed cogenti; si necesse est illi velle ob hoc, quia nihil
 habet melius, quod velit, ipse se cogit ; ita, quod
 tamquam coacto non deberem, tamquam cogenti
 debeo.
</p></div3>

<div3 type="section" n="4"><p> " Desinant," inquit, " velle." Hoc loco tibi illud
 occurrat : Quis tam demens est, ut eam neget voluntatem esse, cui non est periculum desinendi vertendique se in contrarium, cum ex diverso nemo aeque
 videri debeat velle, quam cuius voluntas usque eo

 <pb id="p.406"/>
 certa est, ut aeterna sit ? An, si is quoque vult, qui
 potest statim nolle, is non videbitur velle, in cuius
 naturam non cadit nolle ?
 </p>
</div3></div2>

<div2 type="chapter" n="22">

<div3 type="section" n="1"><p> " Agedum," inquit, " si possunt, resistant."
 Hoc dicis : " Omnia ista ingentibus intervallis diducta
 et in custodiam universi disposita stationes suas
 deserant ; subita confusione rerum sidera sideribus
 incurrant, et rupta rerum concordia in ruinam divina
 labantur, contextusque velocitatis citatissimae in tot
 saecula promissas vices in medio itinere destituat,
 et, quae nunc alternis eunt redeuntque opportunis
 libramentis mundum ex aequo temperantia, repentino concrementur incendio, et ex tanta varietate
 solvantur atque eant in unum omnia ; ignis cuncta
 possideat, quem deinde pigra nox occupet, et profunda vorago tot deos sorbeat." Est tanti, ut tu
 coarguaris, ista concidere ? Prosunt tibi etiam invito
 euntque ista tua causa, etiam si maior illis alia ac
 prior causa est.
 </p>
</div3></div2>

<div2 type="chapter" n="23">

<div3 type="section" n="1"><p> Adice nunc, quod non externa cogunt deos, sed
 sua illis in lege aeterna voluntas est. Statuerunt,
 quae non mutarent ; itaque non possunt videri facturi
 aliquid, quamvis nolint, quia, quidquid desinere non

 <pb id="p.408"/>
 possunt, perseverare voluerunt, nec umquam primi
  consilii deos paenitet.
</p></div3>

<div3 type="section" n="2"><p> Sine dubio stare illis et desciscere in contrarium non licet, sed non ob aliud,
 quam quia vis sua illos in proposito tenet ; nec imbecillitate permanent, sed quia non libet ab optimis
  aberrare et sic ire decretum est.
</p></div3>

<div3 type="section" n="3"><p> In prima autem
 illa constitutione, cum universa disponerent, etiam
 nostra viderunt rationemque hominis habuerunt;
 itaque non possunt videri sua tantum causa decurrere
 et explicare opus suum, quia pars operis et nos sumus.
 Debemus ergo et soli et lunae et ceteris caelestibus
 beneficium, quia, etiam si potiora illis sunt, in quae
  oriuntur, nos tamen in maiora ituri iuvant.
</p></div3>

<div3 type="section" n="4"><p> Adice,
 quod ex destinato iuvant, ideoque obligati sumus,
 quia non in beneficium ignorantium incidimus, sed
 haec, quae accipimus, accepturos scierunt ; et quamquam maius illis propositum sit maiorque actus sui fructus, quam servare mortalia, tamen in nostras
 quoque utilitates a principio rerum praemissa mens
 est et is ordo mundo datus, ut appareat curam nostri
  non inter ultima habitam.
</p></div3>

<div3 type="section" n="5"><p> Debemus parentibus
 nostris pietatem, et multi non, ut gignerent, coierant.

 <pb id="p.410"/>
 Di non possunt videri nescisse, quid effecturi essent,
 eum omnibus alimenta protinus et auxilia providerint,
 nec eos per neclegentiam genuere, quibus tam multa
 generabant.
 Cogitavit nos ante natura, quam fecit, nec tam leve
  opus sumus, ut illi potuerimus excidere.
</p></div3>

<div3 type="section" n="6"><p> Vide, quantum nobis permiserit, quam non intra homines humani
 imperii condicio sit ; vide, in quantum corporibus
 vagari liceat, quae non coercuit fine terrarum, sed in
 omnem partem sui misit ; vide, animi quantum
 audeant, quemadmodum soli aut noverint deos aut
 quaerant et mente in altum elata divina comitentur :
 scies non esse hominem tumultuarium et incogitatum
  opus.
</p></div3>

<div3 type="section" n="7"><p> Inter maxima rerum suarum natura nihil
 habet, quo magis glorietur, aut certe, cui glorietur.
 Quantus iste furor est controversiam dis muneris sui
 facere ! Quomodo adversus eos hic erit gratus,
 quibus gratia referri sine impendio non potest, qui
 negat se ab iis accepisse, a quibus cum maxime
 accepit, qui et semper daturi sunt et numquam re-
  cepturi ?
</p></div3>

<div3 type="section" n="8"><p> Quanta autem perversitas ob hoc alicui
 non debere, quia etiam infitianti benignus est, et continuationem ipsam sedemque beneficiorum argumentum vocare necessario dantis! "Nolo! Sibi habeat!
 Quis illum rogat ? " et omnes alias impudentis animi
 voces his adstrue. Non ideo de te minus meretur is,

 <pb id="p.412"/>
 cuius liberalitas ad te etiam, dum negas, pervenit,
 cuiusque beneficiorum vel hoc maximum est, quod
 etiam querenti daturus est.
 </p>
</div3></div2>

<div2 type="chapter" n="24">

<div3 type="section" n="1"><p> Non vides, quemadmodum teneram liberorum
 infantiam parentes ad salubrium rerum patientiam
 cogant ? Flentium corpora ac repugnandum diligens cura fovent et, ne membra libertas immatura
 detorqueat, in rectum exitura constringunt et mox
 liberalia studia inculcant adhibito timore nolentibus ;
 ad ultimum audacem iuventam frugalitati, pudori,
 moribus bonis, si parum sequitur, coactam applicant.
</p></div3>

<div3 type="section" n="2"><p> Adulescentibus quoque ac iam potentibus sui, si
 remedia metu aut intemperantia reiciunt, vis adhibetur ac severitas. Itaque beneficiorum maxima sunt, quae a parentibus accepimus, dum aut nescimus aut
 nolumus.
 </p>
</div3></div2>

<div2 type="chapter" n="25">

<div3 type="section" n="1"><p> His ingratis et repudiantibus beneficia, non quia
 nolunt, sed ne debeant, similes sunt ex diverso nimis
 grati, qui aliquid incommodi precari solent iis, quibus
 obligati sunt, aliquid adversi, in quo adfectum me-
  morem accepti beneficii approbent.
</p></div3>

<div3 type="section" n="2"><p> An hoc recte
 faciant et pia voluntate, quaeritur ; quorum animus
 simillimus est pravo amore flagrantibus, qui amicae
 suae optant exilium, ut desertam fugientemque comi-

 <pb id="p.414"/>
 tentur, optant inopiam, ut magis desiderant donent,
 optant morbum, ut adsideant, et, quidquid inimicus
 optaret, amantes vovent. Fere idem itaque exitus
  est odii et amoris insani.
</p></div3>

<div3 type="section" n="3"><p> Tale quiddam et his accidit,
 qui amicis incommoda optant, quae detrahant, et ad
 beneficium iniuria veniunt, cum satius sit vel cessare,
  quam per scelus officio locum quaerere.
</p></div3>

<div3 type="section" n="4"><p> Quid, si
 gubernator a dis tempestates infestissimas et procellas
 petat, ut gratior ars sua periculo fiat ? Quid, si imperator deos oret, ut magna vis hostium circumfusa
 castris fossas subito impetu compleat et vallum trepidante exercitu vellat et in ipsis portis infesta signa constituat, quo maiore cum gloria rebus lassis pro-
  fligatisque succurrat ?
</p></div3>

<div3 type="section" n="5"><p> Omnes isti beneficia sua detestabili via ducunt, qui deos contra eum advocant,
 cui ipsi adfuturi sunt, et ante illos sterni quam erigi
 volunt. Inhumana ista perverse grati animi natura
 est contra eum optare, cui honeste deesse non possis.
 </p>
</div3></div2>

<div2 type="chapter" n="26">

<div3 type="section" n="1"><p> " Non nocet," inquit, " illi votum meum, quia
 simul opto et periculum et remedium." Hoc dicis
 non nihil te peccare sed minus, quam si sine remedio
 periculum optares. Nequitia est ut extrahas mer-

 <pb id="p.416"/>
 gere, evertere ut suscites, ut emittas includere. Non
 est beneficium iniuriae finis, nec umquam id detraxisse
  meritum est, quod ipse, qui detraxit, intulerat.
</p></div3>

<div3 type="section" n="2"><p> Non
 vulneres me malo quam sanes. Potes inire gratiam,
 si, quia vulneratus sum, sanas, non, si vulneras, ut
 sanandus sim. Numquam cicatrix nisi conlata vulneri placuit, quod ita coisse gaudemus, ut non fuisse mallemus. Si hoc ei optares, cuius nullum beneficium haberes, inhumanum erat votum ; quanto inhumanius ei optas, cui beneficium debes !
 </p>
</div3></div2>

<div2 type="chapter" n="27">

<div3 type="section" n="1"><p> Simul," inquit, " ut possim ferre illi opem,
 precor." Primum, ut te in media parte voti tui occupem, iam ingratus es ; nondum audio, quid illi velis praestare, scio, quid illum velis pati. Sollicitudinem
 illi et metum et maius aliquod imprecaris malum.
 Optas, ut ope indigeat : hoc contra illum est ; optas,
 ut ope tua indigeat : hoc pro te est. Non succurrere
 vis illi, sed solvere : qui sic properat, solvi vult, non
  solvere.
</p></div3>

<div3 type="section" n="2"><p> Ita, quod unum in voto tuo honestum videri
 poterat, ipsum turpe et ingratum est, nolle debere;
 optas enim, non ut tu facultatem habeas referendae
 gratiae, sed ut ille necessitatem implorandae.
 Superiorem te facis et, quod nefas est, bene meritum

 <pb id="p.418"/>
 ad pedes tuos mittis. Quanto satius est honesta
 voluntate debere, quam rationem per malam solvere !
</p></div3>

<div3 type="section" n="3"><p> Si infitiareris, quod acceperas, minus peccares ; nihil
 enim, nisi quod dederat, amitteret. Nunc vis illum
 subici tibi, iactura rerum suarum et status mutatione
 in id devocari, ut infra beneficia sua iaceat. Gratum
 te putabo ? Coram eo, cui prodesse vis, opta!
 Votum tu istud vocas, quod inter gratum et inimicum
 potest dividi, quod non dubites adversarium et hostem
  fecisse, si extrema taceantur ?
</p></div3>

<div3 type="section" n="4"><p> Hostes quoque optaverunt capere quasdam urbes, ut servarent, et vincere
 quosdam, ut ignoscerent, nec ideo non hostilia vota,
 in quibus, quod mitissimum est, post crudelitatem
 venit.
</p></div3>

<div3 type="section" n="5"><p> Denique qualia esse iudicas vota, quae nemo minus
 tibi volet, quam is, pro quo fiunt, succedere ? Pessime cum eo agis, cui vis a dis noceri, a te succurri,
 inique cum ipsis dis ; illis enim durissimas partes
  imponis, tibi humanas ; ut tu prosis, di nocebunt.
</p></div3>

<div3 type="section" n="6"><p> Si
 accusatorem submitteres, quem deinde removeres,
 si aliqua illum lite implicares, quam subinde discuteres, nemo de tuo scelere dubitaret. Quid

 <pb id="p.420"/>
 interest, utrum istuc fraude temptetur an voto, nisi
 quod potentiores illi adversarios quaeris ? Non est,
  quod dicas : " Quam enim illi iniuriam facio ?
</p></div3>

<div3 type="section" n="7"><p> "
 Votum tuum aut supervacuum est aut iniuriosum,
 immo iniuriosum, etiam si irritum. Quidquid non
 efficis, dei munus est, iniuria vero, quidquid optas.
 Sat est ; tibi non aliter debemus irasci, quam si profeceris.
 </p>
</div3></div2>

<div2 type="chapter" n="28">

<div3 type="section" n="1"><p> " Si vota," inquit, " valuissent, et in hoc valuissent, ut tutus esses." Primum certum mihi optas
 periculum sub incerto auxilio. Deinde utrumque
  certum puta : quod nocet, prius est.
</p></div3>

<div3 type="section" n="2"><p> Praeterea tu
 condicionem voti tui nosti, me tempestas occupavit
 portus ac praesidii dubium. Quantum tormentum
 existimas, etiam si accepero, eguisse ? Etiam si servatus fuero, trepidasse ? Etiam si absolutus fuero,
 causam dixisse ? Nullius metus tam gratus est finis,
 ut non gratior sit solida et inconcussa securitas.
</p></div3>

<div3 type="section" n="3"><p> Opta, ut reddere mihi beneficium possis, cum opus
 erit, non, ut opus sit. Si esset in tua potestate, quod
 optas, ipse fecisses.
 </p>
</div3></div2>

<div2 type="chapter" n="29">

<div3 type="section" n="1"><p> Quanto hoc honestius votum est : " Opto, in
 eo statu sit, quo semper beneficia distribuat, numquam desideret ; sequatur illum materia, qua tam
 benigne utitur, largiendi iuvandique ; numquam illi
 sit dandorum beneficiorum inopia, datorum paeni-

 <pb id="p.422"/>
 tentia ; naturam per se pronam ad misericordiam,
 humanitatem, clementiam irritet ac provocet turba
 gratorum, quos illi et habere contingat nec experiri
 necesse sit ; ipse nulli implacabilis sit, ipsi nemo
 placandus ; tam aequali in eum fortuna indulgentia
 perseveret, ut nemo in illum possit esse nisi conscientia gratus."
</p></div3>

<div3 type="section" n="2"><p> Quanto haec iustiora vota sunt, quae te in nullam
 occasionem differunt, sed gratum statim faciunt!
 Quid enim prohibet referre gratiam prosperis rebus ?
 Quam multa sunt, per quae, quidquid debemus, reddere etiam felicibus possumus ! Fidele consilium,
 adsidua conversatio, sermo comis et sine adulatione
 iucundus, aures, si deliberari velit, diligentes, tutae,
 si credere, convictus familiaritas. Neminem tam alte
 secunda posuerunt, ut non illi eo magis amicus desit,
 quia nihil absit.
 </p>
</div3></div2>

<div2 type="chapter" n="30">

<div3 type="section" n="1"><p> Ista tristis et omni voto submovenda occasio ac
 procul repellenda. Ut gratus esse possis, iratis dis
 opus est ? Ne ex hoc quidem peccare te intellegis,
 quod melius cum eo agitur, cui ingratus es ? Propone
 animo tuo carcerem, vincula, sordes, servitutem, bellum, egestatem ; haec sunt occasiones voti tui. Si
  quis tecum contraxit, per ista dimittitur!
</p></div3>

<div3 type="section" n="2"><p> Quin

 <pb id="p.424"/>
 potius eum potentem esse vis, cui plurimum debes,
 et1 beatum ? Quid enim, ut dixi, vetat te referre
 etiam summa felicitate praeditis gratiam ? Cuius
 plena tibi occurret et varia materia. Quid ? tu nescis
  debitum etiam locupletibus solvi ?
</p></div3>

<div3 type="section" n="3"><p> Nec te invitum
 distringam. Omnia sane excluserit opulenta felicitas,
 monstrabo tibi, cuius rei inopia laborent magna fastigia, quid omnia possidentibus desit : scilicet ille, qui verum dicat et hominem inter mentientes stupentem ipsaque consuetudine pro rectis blanda audiendi ad ignorantiam veri perductum vindicet a consensu
  concentuque falsorum.
</p></div3>

<div3 type="section" n="4"><p> Non vides, quemadmodum
 illos in praeceps agat extincta libertas et fides in ob-
  sequium servile submissa ?
</p></div3>

<div3 type="section" n="5"><p> Dum nemo ex animi sui
 sententia suadet dissuadetque, sed adulandi certamen
 est et unum amicorum omnium officium, una contentio,
 quis blandissime fallat, ignoravere vires suas, et, dum
 se tam magnos, quam audiunt, credunt, attraxere
 supervacua et in discrimen rerum omnium perventura
 bella, utilem et necessariam rupere concordiam,
 secuti iram, quam nemo revocabat, multorum san-
  guinem hauserunt fusuri novissime suum ;
</p></div3>

<div3 type="section" n="6"><p> dum vindicant inexplorata pro certis flectique non minus
 existimant turpe quam vinci et perpetua credunt,

 <pb id="p.426"/>
 quae in summum perducta maxime nutant, ingentia
 super se ac suos regna fregerunt ; nec intellexerunt
 in illa scena vanis et cito diffluentibus bonis refulgente ex eo tempore ipsos nihil non adversi expectare debuisse, ex quo nihil veri audire potuerunt.
 </p>
</div3></div2>

<div2 type="chapter" n="31">

<div3 type="section" n="1"><p> Cum bellum Graeciae indiceret Xerxes, animum tumentem oblitumque, quam caducis confideret,
 nemo non impulit. Alius aiebat non laturos nuntium belli et ad primam adventus famam terga ver-
  suros ;
</p></div3>

<div3 type="section" n="2"><p> alius nihil esse dubii, quin illa mole non vinci
 solum Graecia, sed obrui posset ; magis verendum,
 ne vacuas desertasque urbes invenirent et profugis
 hostibus vastae solitudines relinquerentur non habi-
  turis, ubi tantas vires exercere possent ;
</p></div3>

<div3 type="section" n="3"><p> alius vix illi
 rerum naturam sufficere, angusta esse classibus maria,
 militi castra, explicandis equestribus copiis campestria,
 vix patere caelum satis ad emittenda omni manu
 tela.
</p></div3>

<div3 type="section" n="4"><p> Cum in hunc modum multa undique iactarentur,
 quae hominem nimia aestimatione sui furentem concitarent, Demaratus Lacedaemonius solus dixit ipsam illam, qua sibi placeret, multitudinem indigestam et
 gravem metuendam esse ducenti; non enim vires

 <pb id="p.428"/>
 habere, sed pondus ; immodica numquam regi posse,
 nec diu durare, quidquid regi non potest. "
</p></div3>

<div3 type="section" n="5"><p> "In primo," inquit, " statim monte Lacones obiecti
 dabunt sui experimentum. Tot ista gentium milia
 trecenti morabuntur ; haerebunt in vestigio fixi et
 commissas sibi angustias armis tuebuntur, corporibus
 obstruent ; tota illos Asia non movebit loco ; tantas
 minas belli et paene totius generis humani ruentis
  impetum paucissimi sistent.
</p></div3>

<div3 type="section" n="6"><p> Cum te mutatis legibus
 suis natura transmiserit, in semita haerebis et aestimans futura damna, cum computaveris, quanti
 Thermopylarum angusta constiterint ; scies te fugari
  posse, cum sciens posse retineri.
</p></div3>

<div3 type="section" n="7"><p> Cedent quidem
 tibi pluribus locis velut torrentis modo ablati, cuius
 cum magno terrore prima vis defluit ; deinde hinc
 atque illinc coorientur et tuis te viribus prement.
</p></div3>

<div3 type="section" n="8"><p> Verum est, quod dicitur, maiorem belli apparatum
 esse, quam qui recipi ab his regionibus possit, quas
 oppugnare constituis, sed haec res contra nos est.
 Ob hoc ipsum te Graecia vincet, quia non capit ; uti
  toto te non potes.
</p></div3>

<div3 type="section" n="9"><p> Praeterea, quae una rebus salus
 est, occurrere ad primos rerum impetus et inclinatis
 opem ferre non poteris nec fulcire ac firmare labentia ;
 multo ante vincens, quam victum esse te sentias.

 <pb id="p.430"/>
</p></div3>

<div3 type="section" n="10"><p>Ceterum non est, quod exercitum tuum ob hoc sustineri non putes posse, quia numerus eius duci quoque
 ignotus est ; nihil tam magnum est, quod perire non
 possit, cui nascitur in perniciem, ut alia quiescant, ex
 ipsa magnitudine sua causa."
</p></div3>

<div3 type="section" n="11"><p>Acciderunt, quae Demaratus praedixerat. Divina
 atque humana impellentem et mutantem, quidquid
 obstiterat, trecenti stare iusserunt, stratusque passim
 per totam Graeciam Perses intellexit, quantum ab
 exercitu turba distaret. Itaque Xerxes pudore quam
 damno miserior Demarato gratias egit, quod solus
 sibi verum dixisset, et permisit petere, quod vellet.
</p></div3>

<div3 type="section" n="12"><p>Petit ille, ut Sardis, maximam Asiae civitatem, curru
 vectus intraret rectam capite tiaram gerens ; id solis
 datum regibus. Dignus fuerat praemio, ante quam
 peteret ; sed quam miserabilis gens, in qua nemo
 fuit, qui verum diceret regi, nisi qui non dicebat
 sibi !
 </p>
</div3></div2>

<div2 type="chapter" n="32">

<div3 type="section" n="1"><p> Divus Augustus filiam ultra impudicitiae male-
 dictum impudicam relegavit et flagitia principalis
 domus in publicum emisit : admissos gregatim adulteros, pererratam nocturnis comissationibus civitatem,
 forum ipsum ac rostra, ex quibus pater legem de
 adulteriis tulerat, filiae in stupra placuisse, cotidianum
 ad Marsyam concursum, cum ex adultera in quae-

 <pb id="p.432"/>
 stuariam versa ius omnis licentiae sub ignoto adultero
 peteret.
</p></div3>

<div3 type="section" n="2"><p> Haec tam vindicanda principi quam tacenda, quia
 quarundam rerum turpitudo etiam ad vindicantem
 redit, parum potens irae publicaverat. Deinde, cum
 interposito tempore in locum irae subisset verecundia,
 gemens, quod non illa silentio pressisset, quae tam
 diu nescierat, donec loqui turpe esset, saepe exclamavit : " Horum mihi nihil accidisset, si aut
 Agrippa aut Maecenas vixisset ! " Adeo tot habenti
  milia hominum duos reparare difficile est.
</p></div3>

<div3 type="section" n="3"><p> Caesae
 sunt legiones et protinus scriptae ; fracta classis et
 intra paucos dies natavit nova ; saevitum est in opera
 publica ignibus, surrexerunt meliora consumptis.
 Tota vita Agrippae et Maecenatis vacavit locus.
 Quid ? Putem defuisse similes, qui adsumerentur,
 an ipsius vitium fuisse, quia maluit queri quam
  quaerere ?
</p></div3>

<div3 type="section" n="4"><p> Non est, quod existimemus Agrippam et
 Maecenatem solitos illi vera dicere ; qui si vixissent,
 inter dissimulantes fuissent. Regalis ingenii mos
 est in praesentium contumeliam amissa laudare et
 his virtutem dare vera dicendi, a quibus iam audiendi
 periculum non est.
 </p>
</div3></div2>

<div2 type="chapter" n="33">

<div3 type="section" n="1"><p> Sed ut me ad propositum reducam, vides, quam
 facile sit gratiam referre felicibus et in summo hu-

 <pb id="p.434"/>
 manarum opum positis. Dic illis, non quod volunt
 audire, sed quod audisse semper volent ; plenas aures
 adulationibus aliquando vera vox intret ; da con-
 silium utile. Quaeris, quid felici praestare possis ?
</p></div3>

<div3 type="section" n="2"><p>
 Effice, ne felicitati suae credat, ut sciat illam multis
 et fidis manibus continendam. Parum in illum contuleris, si illi stultam fiduciam permansurae semper potentiae excusseris docuerisque mobilia esse, quae
 dedit casus, et maiore cursu fugere, quam veniunt,
 nec iis portionibus, quibus ad summa perventum est,
 retro iri, sed saepe inter maximam fortunam et ulti-
  mam nihil interesse ?
</p></div3>

<div3 type="section" n="3"><p> Nescis, quantum sit pretium
 amicitiae, si non intellegis multum te ei daturum, cui
 dederis amicum, rem non domibus tantum, sed saeculis raram, quae non aliubi magis deest, quam ubi
  creditur abundare. Quid ?
</p></div3>

<div3 type="section" n="4"><p> Istos tu libros, quos vix
 nomenclatorum complectitur aut memoria aut manus,
 amicorum existimas esse ? Non sunt isti amici, qui
 agmine magno ianuam pulsant, qui in primas et
 secundas admissiones digeruntur.
 </p>
</div3></div2>

<div2 type="chapter" n="34">

<div3 type="section" n="1"><p> Consuetudo ista vetus est regibus regesque
 simulantibus populum amicorum discribere, et proprium superbiae magno aestimare introitum ac tactum sui liminis et pro honore dare, ut ostio suo propius
 adsideas, ut gradum prior intra domum ponas, in qua

 <pb id="p.436"/>
 deinceps multa sunt ostia, quae receptos quoque ex-
  cludant.
</p></div3>

<div3 type="section" n="2"><p> Apud nos primi omnium C.<note> C. added by Muretus.

</note> Gracchus et mox
 Livius Drusus instituerunt segregare turbam suam
 et alios in secretum recipere, alios cum pluribus, alios
 universos. Habuerunt itaque isti amicos primos, ha-
  buerunt secundos, numquam veros.
</p></div3>

<div3 type="section" n="3"><p> Amicum vocas,
 cuius disponitur salutatio ? Aut potest huius tibi
 fides patere, qui per fores maligne apertas non intrat, sed illabitur ? Huic pervenire usque ad libertatem destringendam licet, cuius vulgare et publicum verbum et promiscuum ignotis " Have ! " non
  nisi suo ordine emittitur ?
</p></div3>

<div3 type="section" n="4"><p> Ad quemcumque itaque
 istorum veneris, quorum salutatio urbem concutit,
 scito, etiam si animadverteris obsessos ingenti frequentia vicos et commeantium in utramque partem catervis itinera compressa, tamen venire te in locum
  hominibus plenum, amicis vacuum.
</p></div3>

<div3 type="section" n="5"><p> In pectore
 amicus, non in atrio quaeritur; illo recipiendus,
 illic retinendus est et in sensus recondendus. Hoc
 doce : gratus es.
 </p>
</div3></div2>

<div2 type="chapter" n="35">

<div3 type="section" n="1"><p> Male de te existimas, si inutilis es nisi adflicto,
 si rebus bonis supervacuus es. Quemadmodum te et
 in dubiis et in adversis et in laetis sapienter geris, ut
 dubia prudenter tractes, adversa fortiter, laeta moderate, ita in omnia utilem te exhibere amico potes.

 <pb id="p.438"/>
 Adversa eius nec deserueris nec optaveris ; multa
 nihilo minus, ut non optes, in tanta varietate, quae
 tibi materiam exercendae fidei praebeant, incident.
</p></div3>

<div3 type="section" n="2"><p> Quemadmodum, qui optat divitias alicui in hoc, ut
 illarum ipse partem ferat, quamvis pro illo videatur
 optare, sibi prospicit, sic, qui optat amico aliquam
 necessitatem, quam adiutorio suo fideque discutiat,
 quod est ingrati, se illi praefert et tanti existimat
 illum miserum esse, ut ipse gratus sit, ob hoc ipsum
 ingratus ; exonerare enim se vult et gravi sarcina
  liberare.
</p></div3>

<div3 type="section" n="3"><p> Multum interest, utrum properes referre
 gratiam, ut reddas beneficium, an ne debeas. Qui
 reddere vult, illius se commodo aptabit et idoneum
 illi venire tempus volet ; qui nihil aliud quam ipse
 liberari vult, quomodocumque ad hoc cupiet per-
  venire, quod est pessimae voluntatis.
</p></div3>

<div3 type="section" n="4"><p> " Ista," inquit,
 " festinatio nimium grati est ! " Id apertius exprimere non possum, quam si repetivero, quod dixi.
 Non vis reddere acceptum beneficium, sed effugere.
 Hoc dicere videris : " Quando isto carebo ? Quocumque modo mihi laborandum est, ne isti obligatus sim." Si optares, ut illi de suo solveres, multum
 abesse videreris a grato. Hoc, quod optas, iniquius

 <pb id="p.440"/>
 est ; exsecraris enim illum et caput sanctum tibi dira
 precatione defigis.
</p></div3>

<div3 type="section" n="5"><p> Nemo, ut existimo, de immanitate animi tui dubitaret, si aperte illi paupertatem,
 si captivitatem, si famem ac metum imprecareris ; at
 quid interest, utrum vox ista sit voti tui an vis ?
 Aliquid enim horum optas. I nunc et hoc esse grati
 puta, quod ne ingratus quidem faceret, qui modo non
 usque in odium, sed tantum usque ad infitiationem
 beneficii perveniret !
 </p>
</div3></div2>

<div2 type="chapter" n="36">

<div3 type="section" n="1"><p> Quis pium dicet Aenean, si patriam capi
 voluerit, ut captivitati patrem eripiat ? Quis Siculos
 iuvenes ut bona liberis exempla monstrabit, si optaverint, ut Aetna immensam ignium vim super solitum ardens et incensa praecipitet datura ipsis occasionem
 exhibendae pietatis ex medio parentibus incendio
  raptis ?
</p></div3>

<div3 type="section" n="2"><p> Nihil debet Scipioni Roma, si Punicum
 bellum, ut finiret, aluit ; nihil Deciis, quod morte
 patriam servaverunt, si prius optaverant, ut devotioni
 fortissimae locum ultima rerum necessitas faceret.
 Gravissima infamia est medici opus quaerere ; multi,
 quos auxerant morbos et irritaverant, ut gloria maiore
 sanarent, non potuerunt discutere aut cum magna
 miserorum vexatione vicerunt.
 </p>
</div3></div2>

<div2 type="chapter" n="37">

<div3 type="section" n="1"><p> Callistratum aiunt (ita certe Hecaton auctor
 est), cum in exilium iret, in quod multos cum illo

 <pb id="p.442"/>
 simul seditiosa civitas et intemperanter libera expulerat, optante quodam, ut Atheniensibus necessitas
 restituendi exules esset, abominatum talem reditum.
</p></div3>

<div3 type="section" n="2"><p> Rutilius noster animosius, cum quidam illum consolaretur et diceret instare arma civilia, brevi futurum,
 ut omnes exules reverterentur : " Quid tibi," inquit,
 " mali feci, ut mihi peiorem reditum quam exitum
 optares ? Ut malo, patria exilio meo erubescat, quam
 reditu maereat ! " Non est istud exilium, cuius
 neminem non magis quam damnatum pudet.
</p></div3>

<div3 type="section" n="3"><p> Quemadmodum illi servaverunt bonorum civium
 officium, qui reddi sibi penates suos noluerunt clade
 communi, quia satius erat duos iniquo malo adfici
 quam omnes publico, ita non servat grati hominis
 adfectum, qui bene de se merentem difficultatibus
 vult opprimi, quas ipse submoveat, quia, etiam si
 bene cogitat, male precatur. Ne in patrocinium
 quidem, nedum in gloriam est incendium extinxisse,
 quod feceris.
 </p>
</div3></div2>

<div2 type="chapter" n="38">

<div3 type="section" n="1"><p> In quibusdam civitatibus impium votum sceleris vicem tenuit. Demades certe Athenis eum, qui
 necessaria funeribus venditabat, damnavit, cum probasset magnum lucrum optasse, quod contingere illi sine multorum morte non poterat. Quaeri tamen
 solet, an merito damnatus sit. Fortasse optavit, non
 ut multis venderet, sed ut care, ut parvo sibi con-

 <pb id="p.444"/>
  starent, quae venditurus esset.
</p></div3>

<div3 type="section" n="2"><p> Cum constet negotiatio eius ex empto et vendito, quare votum eius in
 unam partem trahis, cum lucrum ex utraque sit ?
 Praeterea omnes licet, qui in ista negotiatione sunt,
 damnes ; omnes enim idem volunt, id est, intra se
 optant. Magnam partem hominum damnabis ; cui
  enim non ex alieno incommodo lucrum ?
</p></div3>

<div3 type="section" n="3"><p> Miles
 bellum optat, si gloriam ; agricolam annonae caritas
 erigit ; eloquentiae pretium excitat litium numerus ;
 medicis gravis annus in quaestu est ; institores delicatarum mercium iuventus corrupta locupletat;
 nulla tempestate tecta, nullo igne laedantur : iacebit
 opera fabrilis. Unius votum deprensum est, omnium
  simile est.
</p></div3>

<div3 type="section" n="4"><p> An tu Arruntium et Haterium et ceteros,
 qui captandorum testamentorum artem professi sunt,
 non putas eadem habere quae dissignatores et libitinarios vota ? Illi tamen, quorum mortes optent,
 nesciunt, hi familiarissimum quemque, ex quo propter
 amicitiam spei plurimum est, mori cupiunt. Illorum
 damno nemo vivit, hos, quisquis differt, exhaurit ;
 optant ergo non tantum, ut accipiant, quod turpi servitute meruerunt, sed etiam, ut tributo gravi libe-
  rentur.
</p></div3>

<div3 type="section" n="5"><p> Non est itaque dubium, quin hi magis, quod
 damnatum est in uno, optent, quibus, quisquis morte
 profuturus est, vita nocet. Omnium tamen istorum

 <pb id="p.446"/>
 tam nota sunt vota quam impunita. Denique se
 quisque consulat et in secretum pectoris sui redeat
 et inspiciat, quid tacitus optaverit. Quam multa
 sunt vota, quae etiam sibi fateri pudet ! Quam
 pauca, quae facere coram teste possimus !
 </p>
</div3></div2>

<div2 type="chapter" n="39">

<div3 type="section" n="1"><p> Sed non, quidquid reprehendendum, etiam
 damnandum est, sicut hoc votum amici, quod in
 manibus est, male utentis bona voluntate et in id
 vitium incidentis, quod devitat ; nam dum gratum
  animum festinat ostendere, ingratus est. Hoc ait :
</p></div3>

<div3 type="section" n="2"><p>
 " In potestatem meam recidat, gratiam meam
 desideret, sine me salvus, honestus, tutus esse non
 possit, tam miser sit, ut illi beneficii loco sit, quidquid
 redditur." Haec dis audientibus : " Circumveniant
 illum domesticae insidiae, quas ego possim solus
 opprimere, instet potens inimicus et gravis, infesta
 turba nec inermis, creditor urgueat, accusator."
 </p>
</div3></div2>

<div2 type="chapter" n="40">

<div3 type="section" n="1"><p> Vide, quam sis aecus ! Horum optares nihil,
 si tibi beneficium non dedisset. Ut alia taceam, quae
 graviora committis pessima pro optimis referendo,
 hoc certe delinquis, quod non expectas suum cuiusque
 rei tempus, quod aeque peccat, qui non sequitur,
 quam qui antecedit. Quomodo beneficium non
 semper recipiendum est, sic non utique reddendum.
</p></div3>

<div3 type="section" n="2"><p> Si mihi non desideranti redderes, ingratus esses ;
 quanto ingratior es, qui desiderare me cogis ! Expecta ! Quare subsidere apud te munus meum non

 <pb id="p.448"/>
 vis ? Quare obligatum moleste te<note> te added by Gruter.
</note> fers ? Quare
 quasi cum acerbo feneratore signare rationem parem
 properas ? Quid mihi negotium quaeris ? Quid in
 me deos immittis ? Quomodo exigeres, qui sic
 reddis ?
 </p>
</div3></div2>

<div2 type="chapter" n="41">

<div3 type="section" n="1"><p> Ante omnia ergo, Liberalis, hoc discamus, beneficia debere secure et occasiones reddendorum observare, non manu facere. Ipsam hanc cupiditatem
 primo quoque tempore liberandi se meminerimus
 ingrati esse ; nemo enim libenter reddit, quod invitus
 debet, et, quod apud se esse non vult, onus iudicat
  esse, non munus.
</p></div3>

<div3 type="section" n="2"><p> Quanto melius ac iustius in
 promptu habere merita amicorum et offerre, non
 ingerere, nec obaeratum se iudicare, quoniam beneficium commune vinculum est et inter se duos adligat !
 Dic : " Nihil moror, quominus tuum revertatur;
 opto, hilaris accipias. Si necessitas alterutri nostrum
 imminet fatoque quodam datum est, ut aut tu cogaris
 beneficium recipere aut ego alterum<note> alterum added by Gertz.
</note> accipere, det
 potius, qui solet. Ego paratus sum :
 Nulla mora in Turno est;
 ostendam hunc animum, cum primum tempus advenerit ; interim di testes sunt."
 </p>
</div3></div2>

<div2 type="chapter" n="42">

<div3 type="section" n="1"><p> Soleo, mi Liberalis, notare hunc in te adfectum
 et quasi manu prendere verentis et aestuantis, ne in
 ullo officio sis tardior. Non decet gratum animum

 <pb id="p.450"/>
 sollicitudo, contra summa fiducia sui et ex conscientia
 veri amoris dimissa omnis anxietas. Tam convicium
 est : " Recipe " quam : " Debes." Hoc primum
 beneficii dati sit ius, ut recipiendi tempus eligat,
 qui dedit. " At vereor, ne homines de me sequius
 loquantur." Male agit, qui famae, non conscientiae
 gratus est. Duos istius rei iudices habes, illum,
 quem non debes timere, et te,<note> quem non debes timere, et te added by Gertz.

</note> quem non potes.
 " Quid ergo ? Si nulla intervenerit occasio, semper
 debebo ? " Debebis ; sed palam debebis, sed
 libenter debebis, sed cum magna voluptate apud
 te depositum intueberis. Paenitet accepti beneficii,
 quem nondum redditi piget. Quare, qui tibi dignus
 visus est, a quo acciperes, indignus videatur, cui diu
 debeas ?
 </p>
</div3></div2>

<div2 type="chapter" n="43">

<div3 type="section" n="1"><p> In magnis erroribus sunt, qui ingentis animi
 credunt proferre, donare, plurium sinum ac domum
 implere, cum ista interdum non magnus animus
 faciat, sed magna fortuna ; nesciunt, quanto interim
 maius ac difficilius sit capere, quam fundere. Nam,
 ut nihil alteri detraham, quoniam utrumque, ubi
 virtute fit, par est, non minoris est animi beneficium
 debere quam dare ; eo quidem operosius hoc quam
 illud, quo maiore diligentia custodiuntur accepta,
  quam dantur.
</p></div3>

<div3 type="section" n="2"><p> Itaque non est trepidandum, quam

 <pb id="p.452"/>
 cito reponamus, nec procurrendum intempestive,
 quia aeque delinquit, qui ad referendam gratiam suo
 tempore cessat, quam qui alieno properat. Positum
 est illi apud me ; nec illius nomine nec meo timeo.
 Bene illi cautum est ; non potest hoc beneficium perdere nisi mecum, immo ne mecum quidem. Egi illi
  gratias, id est, rettuli.
</p></div3>

<div3 type="section" n="3"><p> Qui nimis de reddendo beneficio cogitat, nimis cogitare alterum de recipiendo
 putat. Praestet se in utrumque facilem. Si vult
 recipere beneficium, referamus reddamusque laeti ;
 si illud apud nos custodiri mavult, quid thensaurum
 eius eruimus ? Quid custodiam recusamus ? Dignus
 est cui, utrum volet, liceat. Opinionem quidem et
 famam eo loco habeamus, tamquam non ducere sed
 sequi debeat.</p>
</div3></div2>
</div1>

 <pb id="p.454"/>
 <div1 type="book" n="7"><head>Liber VII</head>

 <div2 type="chapter" n="1">

<div3 type="section" n="1"><p> Bonum, mi Liberalis, habeas animum volo :
 In manibus terrae ; non hic te carmine longo
 atque per ambages et longa exorsa tenebo.
 Reliqua hic liber cogit, et exhausta materia circumspicio, non quid dicam, sed quid non dixerim ; boni
 tamen consules, quidquid ibi superest, cum tibi superfuerit.
</p></div3>

<div3 type="section" n="2"><p> Si voluissem lenocinari mihi, debuit paulatim opus
 crescere et ea pars in finem reservari, quam quilibet
 etiam satiatus appeteret. Sed quidquid maxime
 necessarium erat, in primum congessi; nunc, si quid
 effugit, recolligo. Nec mehercules, si me interroges,
 nimis ad rem existimo pertinere, ubi dicta sunt, quae
 Tegunt mores, prosequi cetera non in remedium
 animi, sed in exercitationem ingenii inventa.
</p></div3>

<div3 type="section" n="3"><p> Egregie enim hoc dicere Demetrius Cynicus, vir
 meo iudicio magnus, etiam si maximis comparetur,
 solet plus prodesse, si pauca praecepta sapientiae

 <pb id="p.456"/>
 teneas, sed illa in promptu tibi et in usu sint, quam
 si multa quidem didiceris, sed illa non habeas ad
  manum.
</p></div3>

<div3 type="section" n="4"><p> " Quemadmodum," inquit, " magnus luctator est, non qui omnes numeros nexusque perdidicit,
 quorum usus sub adversario rarus est, sed qui in uno
 se aut altero bene ac diligenter exercuit et eorum
 occasiones intentus expectat (neque enim refert,
 quam multa sciat, si scit, quantum victoriae satis est),
 sic in hoc studio multa delectant, pauca vincunt.
</p></div3>

<div3 type="section" n="5"><p> Licet nescias, quae ratio oceanum effundat ac revocet,
 quare septimus quisque annus aetati signum imprimat, quare latitudo porticus ex remoto sperantibus non servet portionem suam, sed ultima in angustiis coeant et columnarum novissime intervalla
 iungantur, quid sit, quod geminorum conceptum
 separet, partum iungat, utrum unus concubitus spargatur in duos an totiens concepti sint, cur pariter
 natis fata diversa sint maximisque rerum spatiis
 distent, quorum inter ortus minimum interest : non
 multum tibi nocebit transisse, quae nec licet scire
  nec prodest. Involuta veritas in alto latet.
</p></div3>

<div3 type="section" n="6"><p> Nec de
 malignitate naturae queri possumus, quia nullius rei
 difficilis inventio est, nisi cuius hic unus inventae
 fructus est invenisse ; quidquid nos meliores beatosque facturum est, aut in aperto aut in proximo
  posuit.
</p></div3>

<div3 type="section" n="7"><p> Si animus fortuita contempsit, si se supra

 <pb id="p.458"/>
 metus sustulit nec avida spe infinita complectitur, sed
 didicit a se petere divitias ; si deorum hominumque
 formidinem eiecit et scit non multum esse ab homine
 timendum, a deo nihil; si contemptor omnium, quibus
 torquetur vita, dum ornatur, eo perductus est, ut illi
 liqueat mortem nullius mali materiam esse, multorum
 finem ; si animum virtuti consecravit et, quacumque
 vocat illa, planum putat ; si sociale animal et in
 commune genitus mundum ut unam omnium domum
 spectat et conscientiam suam dis aperuit semperque
 tamquam in publico vivit se magis veritus quam alios :
 subductus ille tempestatibus in solido ac sereno stetit
 consummavitque scientiam utilem ac necessariam.
 Reliqua oblectamenta otii sunt ; licet enim iam in
 tutum retracto animo ad haec quoque excurrere cultum, non robur, ingeniis adferentia."
 </p>
</div3></div2>

<div2 type="chapter" n="2">

<div3 type="section" n="1"><p> Haec Demetrius noster utraque manu tenere
 pro fidentem iubet, haec nusquam dimittere, immo
 adfigere et partem sui facere eoque cotidiana meditatione perduci, ut sua sponte occurrant salutaria et ubique ac statim desiderata praesto sint et sine ulla
  mora veniat illa turpis honestique distinctio.
</p></div3>

<div3 type="section" n="2"><p> Sciat
 nec malum esse ullum nisi turpe nec bonum nisi
 honestum. Hac regula vitae opera distribuat; ad
 hanc legem et agat cuncta et exigat miserrimosque

 <pb id="p.460"/>
 mortalium iudicet, in quantiscumque opibus refulgebunt, ventri ac libidini deditos quorumque animus inerti otio torpet. Dicat sibi ipse : " Voluptas
 fragilis est, brevis, fastidio obiecta, quo avidius hausta
 est citius in contrarium recidens, cuius subinde necesse
 est aut paeniteat aut pudeat, in qua nihil est magnificum aut quod naturam hominis dis proximi deceat, res humilis, membrorum turpium aut vilium mini-
  sterio veniens, exitu foeda.
</p></div3>

<div3 type="section" n="3"><p> Illa est voluptas et
 homine et viro digna non implere corpus nec saginare
 nec cupiditates irritare, quarum tutissima est quies,
 sed perturbatione carere et ea, quam hominum inter
 se rixantium ambitus concutit, et ea, quae intolerabilis
 ex alto venit, ubi de dis famae creditum est vitiisque
  illos nostris aestimavimus."
</p></div3>

<div3 type="section" n="4"><p> Hanc voluptatem aequalem, intrepidam, numquam sensuram sui taedium
 percipit hic, quem deformamus cum maxime, ut ita
 dicam, divini iuris atque humani peritus. Hic praesentibus gaudet, ex futuro non pendet ; nihil enim
 firmi habet, qui in incerta propensus est. Magnis
 itaque curis exemptus et distorquentibus mentem
 nihil sperat aut cupit nec se mittit in dubium suo
 contentus.
</p></div3>

<div3 type="section" n="5"><p> Et ne illum existimes parvo esse contentum, omnia
 illius sunt, non sic, quemadmodum Alexandri fuerunt,
 cui, quamquam in litore rubri maris steterat, plus de-

 <pb id="p.462"/>
 erat, quam qua venerat. Illius ne ea quidem erant,
 quae tenebat aut vicerat, cum in oceano Onesicritus
 praemissus explorator erraret et bella in ignoto mari
  quaereret.
</p></div3>

<div3 type="section" n="6"><p> Non satis apparebat inopem esse, qui
 extra naturae terminos arma proferret, qui se in
 profundum inexploratum et immensum aviditate
 caeca prosus immitteret ? Quid interest, quot eripuerit regna, quot dederit, quantum terrarum
 tributo premat ? Tantum illi deest, quantum cupit.
 </p>
</div3></div2>

<div2 type="chapter" n="3">

<div3 type="section" n="1"><p> Nec hoc Alexandri tantum vitium fuit, quem
 per Liberi Herculisque vestigia felix temeritas egit,
 sed omnium, quos fortuna irritavit implendo. Cyrum
 et Cambysen et totum regni Persici stemma percense.
 Quem invenies, cui modum imperii satietas fecerit,
 qui non vitam in aliqua ulterius procedendi cogitatione
 finierit ? Nec id mirum est ; quidquid cupiditati
 contingit, penitus hauritur et conditur, nec interest,
 quantum eo, quod inexplebile est, congeras.
</p></div3>

<div3 type="section" n="2"><p> Unus est sapiens, cuius omnia sunt nec ex difficili
 tuenda. Non habet mittendos trans maria legatos
 nec metanda in ripis hostilibus castra, non opportunis
 castellis disponenda praesidia ; non opus est legione
 nec equestribus turmis. Quemadmodum di immortales regnum inermes regunt et illis rerum suarum
 ex edito tranquilloque tutela est, ita hic officia sua,

 <pb id="p.464"/>
 quamvis latissime pateant, sine tumultu obit et omne
 humanum genus potentissimus eius optimusque infra
  se videt. Derideas licet :
</p></div3>

<div3 type="section" n="3"><p> ingentis spiritus res est,
 cum Orientem Occidentemque lustraveris animo,
 quo etiam remota et solitudinibus interclusa penetrantur, cum tot animalia, tantam copiam rerum,
 quas natura beatissime fundit, adspexeris, emittere
 hanc dei vocem : " Haec omnia mea sunt ! " Sic
 fit, ut nihil cupiat, quia nihil est extra omnia.
 </p>
</div3></div2>

<div2 type="chapter" n="4">

<div3 type="section" n="1"><p> " Hoc ipsum," inquis, " volui! teneo te ! Volo
 videre, quomodo ex his laqueis, in quos tua sponte
 decidisti, expliceris. Dic mihi. Quemadmodum potest aliquis donare sapienti, si omnia sapientis sunt ? Nam id quoque, quod illi donat, ipsius est. Itaque
 non potest beneficium dari sapienti, cui, quidquid
 datur, de suo datur ; atqui dicitis sapienti posse
 donari. Idem autem me scito et de amicis interrogare. Omnia dicitis illis esse communia ; ergo
 nemo quicquam donare amico potest ; donat enim
 illi communia."
</p></div3>

<div3 type="section" n="2"><p> Nihil prohibet aliquid et sapientis esse et etiam
 eius, qui possidet, cui datum et adsignatum est. Iure
 civili omnia regis sunt, et tamen illa, quorum ad regem
 pertinet universa possessio, in singulos dominos discripta sunt, et unaquaeque res habet possessorem

 <pb id="p.466"/>
 suum. Itaque dare regi et domum et mancipium et
 pecuniam possumus nec donare illi de suo dicimur ;
 ad regem enim potestas omnium pertinet, ad singulos
 proprietates.
</p></div3>

<div3 type="section" n="3"><p> Fines Atheniensium aut Campanorum vocamus,
 quos deinde inter se vicini privata terminatione distinguunt ; et totus ager utique ullius rei publicae est, pars deinde suo domino quaeque censetur ; ideoque
 donare agros nostros rei publicae possumus, quamvis
 illius esse dicantur, quia aliter illius sunt, aliter mei.
</p></div3>

<div3 type="section" n="4"><p> Numquid dubium est, quin servus cum peculio
 domini sit ? Dat tamen domino suo munus. Non
 enim ideo nihil habet servus, quia non est habiturus,
 si dominus illum habere noluerit ; nec ideo non est
 munus, cum volens dedit, quia potuit eripi, etiam si
 noluisset.
</p></div3>

<div3 type="section" n="5"><p> Quemadmodum probemus omnia ? Nunc enim
 omnia sapientis esse inter duos convenit ; illud, quod
 quaeritur, colligendum est, quomodo liberalitatis materia adversus eum supersit, cuius universa esse
  concessimus.
</p></div3>

<div3 type="section" n="6"><p> Omnia patris sunt, quae in liberorum
 manu sunt ; quis tamen nescit donare aliquid et
 filium patri ? Omnia deorum sunt ; tamen et dis
 donum posuimus et stipem iecimus. Non ideo, quod

 <pb id="p.468"/>
 habeo, meum non est, si meum tuum est ; potest
 enim idem meum esse et tuum.
</p></div3>

<div3 type="section" n="7"><p> "Is," inquit, " cuius prostitutae sunt, leno est;
 omnia autem sapientis sunt ; inter omnia et prostitutae sunt ; ergo prostitutae sapientis sunt. Leno
 autem est, cuius prostitutae sunt ; ergo sapiens leno
  est," Sic illum vetant emere, dicunt enim :
</p></div3>

<div3 type="section" n="8"><p> " Nemo
 rem suam emit ; omnia autem sapientis sunt ; ergo
 sapiens nihil emit." Sic vetant mutuum sumere, quia
 nemo usuram pro pecunia sua pendat. Innumerabilia sunt, per quae cavillantur, cum pulcherrime,
 quid a nobis dicatur, intellegant. </p>
</div3></div2>

<div2 type="chapter" n="5">

<div3 type="section" n="1"><p> Etenim sic
 omnia sapientis esse dico, ut nihilo minus proprium
 quisque in rebus suis dominium habeat, quemadmodum sub optimo rege omnia rex imperio possidet, singuli dominio. Tempus istius probandae rei
 veniet; interim hoc huic quaestioni sat est me
 id, quod aliter sapientis est, aliter meum est,
  posse donare sapienti.
</p></div3>

<div3 type="section" n="2"><p> Nec mirum est aliquid ei,
 cuius est totum, posse donari. Conduxi domum
 a te ; in hac aliquid tuum est, aliquid meum : res
 tua est, usus rei tuae meus est. Itaque nec fructus
 tanges colono tuo prohibente, quamvis in tua pos-

 <pb id="p.470"/>
 sessione nascantur, et, si annona carior fuerit aut
 fames.
 Heu ! frustra magnum alterius spectabis acervum
 in tuo natum, in tuo positum, in horrea iturum tua.
</p></div3>

<div3 type="section" n="3"><p> Nec conductum meum, quamquam sis dominus, intrabis nec servum tuum, mercennarium meum, abduces et, cum a te raedam conduxero, beneficium
 accipies, si tibi in vehiculo tuo sedere permisero.
 Vides ergo posse fieri, ut aliquis accipiendo, quod
 suum est, munus accipiat.
 </p>
</div3></div2>

<div2 type="chapter" n="6">

<div3 type="section" n="1"><p> In omnibus istis, quae modo rettuli, uterque
 eiusdem rei dominus est. Quo modo ? Quia alter
 rei dominus est, alter usus. Libros dicimus esse
 Ciceronis ; eosdem Dorus librarius suos vocat, et
 utrumque verum est. Alter illos tamquam auctor
 sibi, alter tamquam emptor adserit; ac recte utriusque dicuntur esse, utriusque enim sunt, sed non
 eodem modo. Sic potest Titus Livius a Doro accipere
  aut emere libros suos.
</p></div3>

<div3 type="section" n="2"><p> Possum donare sapienti, quod
 viritim meum est, licet illius sint omnia ; nam cum
 regio more cuncta conscientia possideat, singularum
 autem rerum in unumquemque proprietas sit sparsa,
 et accipere munus et debere et emere et conducere
  potest.
</p></div3>

<div3 type="section" n="3"><p> Caesar omnia habet, fiscus eius privata tan-

 <pb id="p.472"/>
 tum ac sua ; et universa in imperio eius sunt, in patrimonio propria. Quid eius sit, quid non sit, sine
 diminutione imperii quaeritur ; nam id quoque, quod
 tamquam alienum abiudicatur, aliter illius est. Sic
 sapiens animo universa possidet, iure ac dominio sua.
 </p>
</div3></div2>

<div2 type="chapter" n="7">

<div3 type="section" n="1"><p> Bion modo omnes sacrilegos esse argumentis
 colligit, modo neminem. Cum omnes de saxo deiecturus est, dicit : " Quisquis id, quod deorum est,
 sustulit et consumpsit atque in usum suum vertit,
 sacrilegus est ; omnia autem deorum sunt ; quod
 quisque ergo tollit, deorum tollit, quorum omnia sunt ;
  ergo, quisquis tollit aliquid, sacrilegus est.
</p></div3>

<div3 type="section" n="2"><p>" Deinde,
 cum effringi templa et expilari impune Capitolium
 iubet, dicit nullum sacrilegum esse, quia, quidquid
 sublatum est, ex eo loco, qui deorum erat, in eum
 transfertur locum, qui deorum est.
</p></div3>

<div3 type="section" n="3"><p> Hic respondetur omnia quidem deorum esse, sed
 non omnia dis dedicata ; in iis observari sacrilegium,
 quae religio numini adscripsit. Sic et totum mundum
 deorum esse immortalium templum, solum quidem
 amplitudine illorum ac magnificentia dignum : tamen
 a sacris profana discerni; non omnia licere in angulo,

 <pb id="p.474"/>
 cui fani nomen impositum est, quae sub caelo et conspectu siderum licent.
 Iniuriam sacrilegus deo quidem non potest facere,
 quem extra ictum sua divinitas posuit, sed punitur,
 quia tamquam deo fecit : opinio illum nostra ac sua
  obligat poenae.
</p></div3>

<div3 type="section" n="4"><p> Quomodo ergo sacrilegus videtur,
 qui aliquid aufert sacri, etiam si, quocumque transtulit, quod surripuerat, intra terminos mundi est,
 sic et sapienti furtum potest fieri ; auferetur enim
 illi non ex iis, quae universa habet, sed ex iis, quibus
 dominus inscriptus est, quae viritim ei serviunt.
</p></div3>

<div3 type="section" n="5"><p> Illam alteram possessionem adgnoscet, hanc nolet
 habere, si poterit, emittetque illam vocem, quam
 Romanus imperator emisit, cum illi ob virtutem et
 bene gestam rem publicam tantum agri decerneretur,
 quantum arando uno die circumire potuisset : " Non
 opus est," inquit, " vobis eo cive, cui plus opus sit
 quam uni civi." Quanto maioris viri putas respuisse
 hoc munus, quam meruisse ! Multi enim fines aliis
 abstulerunt, sibi nemo constituit !
 </p>
</div3></div2>

<div2 type="chapter" n="8">

<div3 type="section" n="1"><p> Ergo cum animum sapientis intuemur potentem
 omnium et per universa dimissum, omnia illius esse
 dicimus, cum ad hoc ius cotidianum, si ita res tulerit,
 capite censebitur. Multum interest, possessio eius

 <pb id="p.476"/>
  animo ac magnitudine aestimetur an censu.
</p></div3>

<div3 type="section" n="2"><p> Haec
 universa habere, de quibus loqueris, abominabitur.
 Non referam tibi Socraten, Chrysippum, Zenonem
 et ceteros magnos quidem viros, maiores quidem,
 quia in laudem vetustorum invidia non obstat. Paulo
 ante Demetrium rettuli, quem mihi videtur rerum
 natura nostris tulisse temporibus, ut ostenderet nec
 illum a nobis corrumpi nec nos ab illo corripi posse,
 virum exactae, licet neget ipse, sapientiae firmaeque
 in iis, quae proposuit, constantiae, eloquentiae vero
 eius, quae res fortissimas deceat, non concinnatae nec
 in verba sollicitae, sed ingenti animo, prout impetus
  tulit, res suas prosequentis.
</p></div3>

<div3 type="section" n="3"><p> Huic non dubito quin
 providentia et talem vitam et talem dicendi facultatem dederit, ne aut exemplum saeculo nostro aut
 convicium deesset. Demetrio si res nostras aliquis
 deorum possidendas velit tradere sub lege certa, ne
 liceat donare, adfirmaverim repudiaturum dicturumque : </p>
</div3></div2>

<div2 type="chapter" n="9">

<div3 type="section" n="1"><p> " Ego vero me ad istud inextricabile pondus
 non adligo nec in altam faecem rerum hunc expeditum
 hominem demitto. Quid ad me defers populorum
 omnium mala ? Quae ne daturus quidem acciperem,
 quoniam multa video, quae me donare non deceat.
 Volo sub conspectu meo ponere, quae gentium oculos
 regumque praestringunt, volo intueri pretia sanguinis
  animarumque vestrarum.
</p></div3>

<div3 type="section" n="2"><p> Prima mihi luxuriae spolia

 <pb id="p.478"/>
 propone, sive illa Vis per ordinem expandere sive, ut
 est melius, in unum acervum dare. Video elaboratam
 scrupulosa distinctione testudinem et foedissimorum
 pigerrimorumque animalium testas ingentibus pretiis
 emptas, in quibus ipsa illa, quae placet, varietas
 subditis medicamentis in similitudinem veri Coloratur.
 Video istic mensas et aestimatum lignum senatorio
 censu, eo pretiosius, quo illud in plures nodos arboris
  infelicitas torsit.
</p></div3>

<div3 type="section" n="3"><p> Video istic crystallina, quorum
 accendit fragilitas pretium ; omnium enim rerum
 voluptas apud imperitos ipso, quo fugari debet, periculo crescit. Video murrea pocula ; parum scilicet
 luxuria magno fuerit, nisi, quod vomant, capacibus
  gemmis inter se propinaverint.
</p></div3>

<div3 type="section" n="4"><p> Video uniones non
 singulos singulis auribus comparatos ; iam enim exercitatae aures oneri ferundo sunt ; iunguntur inter
 se et insuper alii binis superponuntur. Non satis
 muliebris insania viros superiecerat, nisi bina ac terna
  patrimonia auribus singulis pependissent.
</p></div3>

<div3 type="section" n="5"><p> Video
 sericas vestes, si vestes vocandae sunt, in quibus nihil
 est, quo defendi aut corpus aut denique pudor possit,
 quibus sumptis parum liquido nudam se non esse
 iurabit. Hae ingenti summa ab ignotis etiam ad
 commercium gentibus accersuntur, ut matronae
 nostrae ne adulteris quidem plus sui in cubiculo, quam
 in publico ostendant.
 </p>
</div3></div2>

<div2 type="chapter" n="10">

<div3 type="section" n="1"><p> " Quid agis, avaritia ? Quot rerum caritate

 <pb id="p.480"/>
 aurum tuum victum est ! Omnia ista, quae rettuli,
 in maiore honore pretioque sunt. Nunc volo tuas
 opes recognoscere, lamnas utriusque materiae, ad
  quam cupiditas nostra caligat.
</p></div3>

<div3 type="section" n="2"><p> At mehercules terra,
 quae, quidquid utile futurum nobis erat, protulit, ista
 defodit et mersit et ut noxiosis rebus ac malo gentium
 in medium prodituris toto pondere incubuit. Video
 ferrum ex isdem tenebris esse prolatum, quibus
 aurum et argentum, ne aut instrumentum in caedes
  mutuas deesset aut pretium.
</p></div3>

<div3 type="section" n="3"><p> Et tamen adhuc ista
 aliquam materiam habent; est, in quo errorem oculorum animus subsequi possit. Video istic diplomata
 et syngraphas et cautiones, vacua habendi simulacra,
 umbracula avaritiae quaedam laborantis, per quae
 decipiat animum inanium opinione gaudentem. Quid
 enim ista sunt, quid fenus et calendarium et usura,
 nisi humanae cupiditatis extra naturam quaesita
 nomina ?
</p></div3>

<div3 type="section" n="4"><p> "Possum de rerum natura queri, quod aurum argentumque non interius absconderit, quod non illis
 maius, quam quod detrahi posset, pondus iniecerit :
 quid sunt istae tabellae, quid computationes et venale
 tempus et sanguinulentae centesimae ? Voluntaria
 mala ex constitutione nostra pendentia, in quibus
 nihil est, quod subici oculis, quod teneri manu possit,
  inanis avaritiae somnia.
</p></div3>

<div3 type="section" n="5"><p> O miserum, si quem delectat

 <pb id="p.482"/>
 patrimonii sui liber magnus et vasta spatia terrarum
 colenda per vinctos et immensi greges pecorum per
 provincias ac regna pascendi et familia bellicosis
 nationibus maior et aedificia privata laxitatem urbium
  magnarum vincentia !
</p></div3>

<div3 type="section" n="6"><p> Cum bene ista, per quae
 divitias suas disposuit ac fudit, circumspexerit superbumque se fecerit, quidquid habet, ei, quod cupit,
 comparet : pauper est. Dimitte me et illis divitiis
 meis redde. Ego regnum sapientiae novi, magnum,
 securum ; ego sic omnia habeo, ut omnium sint."
 </p>
</div3></div2>

<div2 type="chapter" n="11">

<div3 type="section" n="1"><p> Itaque cum C.<note> C. added by Pincianus.

</note> Caesar illi ducenta donaret,
 ridens reiecit ne dignam quidem summam iudicans,
 qua non accepta gloriaretur. Di deaeque, quam
 pusillo animo illum aut honorare voluit aut corrum-
  pere ! Reddendum egregio viro testimonium est ;
</p></div3>

<div3 type="section" n="2"><p>
 ingentem rem ab illo diei audivi, cum miraretur Gai
 dementiam, quod se putasset tanti posse mutari.
 " Si temptare," inquit, " me constituerat, toto illi fui
 experiendus imperio."
 </p>
</div3></div2>

<div2 type="chapter" n="12">

<div3 type="section" n="1"><p> Sapienti ergo donari aliquid potest, etiam si
 sapientis omnia sunt. Aeque nihil prohibet, cum
 omnia amicis dicamus esse communia, aliquid amico
 donari. Non enim milli sic cum amico communia
 omnia sunt, quomodo cum socio, ut pars mea sit, pars
 illius, sed quomodo patri matrique communes liberi

 <pb id="p.484"/>
 sunt, quibus cum duo sunt, non singuli singulos
 habent, sed singuli binos.
</p></div3>

<div3 type="section" n="2"><p> Primum omnium iam efficiam, ut, quisquis est iste,
 qui me in societatem vocat, sciat se nihil mecum
 habere commune. Quare? Quia hoc inter sapientes
 solum consortium est, inter quos amicitia est ; ceteri
 non magis amici sunt quam socii.
</p></div3>

<div3 type="section" n="3"><p> Deinde pluribus modis communia sunt. Equestria
 omnium equitum Romanorum sunt ; in illis tamen
 meus fit proprius locus, quem occupavi; hoc si cui
 cessi, quamvis illi communi re cesserim, tamen aliquid
  dedisse videor. Quaedam quorundam sub certa condicione sunt.
</p></div3>

<div3 type="section" n="4"><p> Habeo in equestribus locum, non ut
 vendam, non ut locem, non ut habitem, in hoc tantum,
 ut spectem ; propterea non mentior, si dico habere
 me in equestribus locum. Sed cum in theatrum veni,
 si plena sunt equestria, et iure habeo locum illic, quia
 sedere mihi licet, et non habeo, quia ab his, cum
 quibus mihi ius loci commune est, occupatus est.
</p></div3>

<div3 type="section" n="5"><p> Idem inter amicos puta fieri. Quidquid habet
 amicus, commune est nobis, sed illius proprium est,
 qui tenet ; uti iis illo nolente non possum. " Derides
 me," inquis ; " si, quod amici est, meum est, liceat
 mihi vendere." Non licet ; nam nec equestria, et

 <pb id="p.486"/>
 tamen communia tibi cum ceteris equitibus sunt.
</p></div3>

<div3 type="section" n="6"><p> Non est argumentum ideo aliquid tuum non esse,
 quia vendere non potes, quia consumere, quia mutare
 in deterius aut melius ; tuum enim est etiam, quod
 sub lege certa tuum est.
 </p>
</div3></div2>

<div2 type="chapter" n="13">

<div3 type="section" n="1"><p><gap/>accepi, sed certe non minus. Ne traham
 longius, beneficium maius esse non potest ; ea, per
 quae beneficium datur, possunt esse maiora et plura,
 in quae se denique benevolentia effundat et sic sibi
 indulgeat, quemadmodum amantes solent, quorum
 plura oscula et complexus artiores non augent
 amorem, sed exercent.
 </p>
</div3></div2>

<div2 type="chapter" n="14">

<div3 type="section" n="1"><p> Haec quoque, quae venit, quaestio profligata
 est in prioribus ; itaque breviter perstringetur;
 possunt enim in hanc, quae aliis data sunt, argumenta transferri. Quaeritur, an, qui omnia fecit, ut
  beneficium redderet, reddiderit.
</p></div3>

<div3 type="section" n="2"><p> " Ut scias," inquit,
 " illum non reddidisse, omnia fecit, ut redderet ;
 apparet ergo non esse id factum, cuius faciendi occasionem non habuit. Et creditori suo pecuniam non
 solvit is, qui, ut solveret, ubique quaesivit nec in-
 venit."
</p></div3>

<div3 type="section" n="3"><p> Quaedam eius condicionis sunt, ut effectum praestare debeant ; quibusdam pro effectu est omnia
 temptasse, ut efficerent. Si omnia fecit, ut sanaret,
 peregit partes suas medicus ; etiam damnato reo

 <pb id="p.488"/>
 oratori constat eloquentiae officium, si omni vi usus
 est ; laus imperatoria etiam victo duci redditur, si
 et prudentia et industria et fortitudo muneribus suis
  functa est.
</p></div3>

<div3 type="section" n="4"><p> Omnia fecit, ut beneficium redderet,
 obstitit illi felicitas tua ; nihil incidit durius, quod
 veram amicitiam experiretur ; locupleti donare non
 potuit, sano adsidere, felici succurrere : gratiam
 rettulit, etiam si tu beneficium non recepisti. Praeterea huic intentus semper et huius rei tempus
 opperiens, qui in hoc multum curae, multum sedulitatis
 impendit, plus laboravit, quam cui cito referre gratiam
  contigit.
</p></div3>

<div3 type="section" n="5"><p> Debitoris exemplum dissimile est, cui
 parum est pecuniam quaesisse, nisi solvit ; illic enim
 stat acerbus super caput creditor, qui nullum diem
 gratis occidere patiatur ; hic benignissimus, qui, te
 cum viderit concursantem et sollicitum atque anxium,
 dicat :
 " Mitte hane de pectore curam ;
 desine tibi molestus instare. Omnia a te habeo ; iniuriam mihi facis, si me quicquam desiderare amplius
 iudicas ; plenissime ad me pervenit animus tuus."
 <note n="marg" place="unspecified" anchored="yes">6</note> " Dic," inquit, " mihi : si reddidisset beneficium,
 diceres illum gratiam rettulisse ; eodem ergo loco
 est, qui reddidit et qui non reddidit ? "

 <pb id="p.490"/>
 Contra nunc illud pone : si oblitus esset accepti
 beneficii, si ne temptasset quidem gratus esse, negares
 illum gratiam rettulisse ; at hic se diebus noctibusque
 lassavit et omnibus aliis renuntiavit officiis huic uni
 imminens et operatus, ne qua se fugeret occasio ;
 eodem ergo loco erunt ille, qui curam referendae
 gratiae abiecit, et hic, qui numquam ab illa recessit ?
 Iniquus es, si rem a me exigis, cum videas animum
 non defuisse.
 </p>
</div3></div2>

<div2 type="chapter" n="15">

<div3 type="section" n="1"><p> Ad summam puta, cum captus esses, me
 pecuniam mutuatum rebus meis in securitatem
 creditoris oppositis navigasse hieme tam saeva per
 infesta latrociniis litora, emensum, quidquid periculorum adferre potest etiam pacatum mare ;
 peragratis omnibus solitudinibus, cum, quos nemo non<note> non commonly added.
</note>
 fugiebat, ego quaererem, tandem ad piratas perveni ;
 iam te alius redemerat : negabis me gratiam rettulisse ? Etiamne, si in illa navigatione pecuniam,
 quam saluti tuae contraxeram, naufragus perdidi,
 etiamne, si in<note> in added by Gruter.

</note> vincula, quae detrahere tibi volui,
  ipse incidi, negabis me rettulisse gratiam ?
</p></div3>

<div3 type="section" n="2"><p> At mehercules Athenienses Harmodium et Aristogitonem
 tyrannicidas vocant, et Mucio manus in hostili ara
 relicta instar occisi Porsinae fuit, et semper contra
 fortunam luctata virtus etiam citra effectum pro-

 <pb id="p.492"/>
 positi operis enituit. Plus praestitit, qui fugientes
 occasiones secutus est et alia atque alia captavit, per
 quae referre gratiam posset, quam quem sine ullo
 sudore gratum prima fecit occasio.
</p></div3>

<div3 type="section" n="3"><p> " Duas," inquit, " res ille tibi praestitit, voluntatem et rem ; tu quoque illi duas debes." Merito
 istud diceres ei, qui tibi reddidit voluntatem otiosam,
 huic vero, qui et vult et conatur et nihil intemptatum
 relinquit, id non potes dicere ; utrumque enim prae-
  stat, quantum in se est.
</p></div3>

<div3 type="section" n="4"><p> Deinde non semper numero
 numerus aequandus est, aliquando una res pro duabus valet ; itaque in locum rei succedit tam propensa
 voluntas et cupida reddendi. Quod si animus sine
 re ad referendam gratiam non valet, nemo adversus
 deos gratus est, in quos voluntas sola confertur.
 <note n="marg" place="unspecified" anchored="yes">5</note> " Dis," inquit, " nihil aliud praestare possumus."
 Sed si huic quoque, cui referre gratiam debeo, nihil
 aliud praestare possum, quid est, quare non eo adversus hominem gratus sim, quo nihil amplius in deos
 confero ?
 </p>
</div3></div2>

<div2 type="chapter" n="16">

<div3 type="section" n="1"><p> Si tamen quaeris, quid sentiam, et vis signare
 responsum, hic beneficium recepisse se iudicet, ille
 se sciat non reddidisse ; hic illum dimittat, ille se
 teneat ; hic dicat : " Habeo," ille respondeat :
  " Debeo.
</p></div3>

<div3 type="section" n="2"><p>" In omni quaestione propositum sit nobis

 <pb id="p.494"/>
 bonum publicum ; praecludendae sunt excusationes
 ingratis, ad quas refugere non possint et sub quibus
 infitiationem suam tegere. " Omnia feci." Fac
  etiamnunc. Quid ?
</p></div3>

<div3 type="section" n="3"><p> tu tam imprudentes iudicas
 maiores nostros fuisse, ut non intellegerent iniquissimum esse eodem loco haberi eum, qui pecuniam,
 quam a creditore acceperat, libidini aut aleae adsumpsit, et eum, qui incendio aut latrocinio aut aliquo casu
 tristiore aliena cum suis perdidit ? Nullam excusationem receperunt, ut homines scirent fidem utique
 praestandam ; satius enim erat a paucis etiam iustam
 excusationem non accipi quam ab omnibus aliquam
  temptari. Omnia fecisti, ut redderes ;
</p></div3>

<div3 type="section" n="4"><p> hoc illi satis
 sit, tibi parum. Nam quemadmodum ille, si enixam
 et sedulam operam transire pro irrita patitur, cui
 gratia referatur, indignus est, ita tu ingratus es, nisi
 ei, qui voluntatem bonam in solutum accipit, eo
 libentius debes, quia dimittens. Non rapias hoc nec
 testeris ; occasiones reddendi nihilo minus quaeras.
 Redde illi, quia repetit, huic, quia remittit ; illi, quia
 bonus est, huic, quia malus.
</p></div3>

<div3 type="section" n="5"><p> Ideoque hanc quaestionem non est quod ad te
 iudices pertinere, an, quod beneficium quis a sapiente
 accepit, reddere debeat, si ille desiit esse sapiens et

 <pb id="p.496"/>
 in malum versus est. Redderes enim et depositum,
 quod a sapiente accepisses, etiam malo, redderes
 creditum. Quid est, cur non et beneficium ? Quia
  mutatus est, ille te mutet ? Quid ?
</p></div3>

<div3 type="section" n="6"><p> Si quid a sano
 accepisses, aegro non redderes, cum plus semper
 imbecillo amico debeamus ? Et hic aeger est animo ;
 adiuvetur, feratur. Stultitia morbus est animi.
 </p>
</div3></div2>

<div2 type="chapter" n="17">

<div3 type="section" n="1"><p> Drstinguendum hoc, quo magis intellegatur,
 existimo. Duo sunt beneficia : unum, quod dare
 nisi sapiens sapienti non potest ; hoc est absolutum
 et verum beneficium ; alterum vulgare, plebeium,
  cuius inter nos imperitos commercium est.
</p></div3>

<div3 type="section" n="2"><p> De hoc
 non est dubium, quin illi, qualiscumque est, debeam
 reddere, sive homicida sive fur sive adulter evasit.
 Habent scelera leges suas ; melius istos iudex quam
 ingratus emendat. Nemo te malum, quia est, faciat.
 Malo beneficium proiciam, bono reddam, huic, quia
 debeo, illi, ne debeam.
 </p>
</div3></div2>

<div2 type="chapter" n="18">

<div3 type="section" n="1"><p> De altero beneficii genere dubitatur, quod si
 accipere non potui nisi sapiens, ne reddere quidem
 nisi sapienti possum. " Puta enim me reddere : ille

 <pb id="p.498"/>
 non potest recipere, non est iam huius rei capax,
 scientiam utendi perdidit. Quid, si me remittere
 maneo pilam iubeas ? Stultum est dare alicui, quod
 accipere non possit."
 <note n="marg" place="unspecified" anchored="yes">2</note> Ut respondere ab ultimo incipiam : non dabo ulli,
 quod accipere non poterit ; reddam, etiam si recipere
 non poterit. Obligare enim non possum nisi accipientem ; liberari tantum, si reddidi, possum. Ille uti
 illo non poterit ? Viderit ; penes illum erit culpa,
 non penes me.
 </p>
</div3></div2>

<div2 type="chapter" n="19">

<div3 type="section" n="1"><p> " Reddere est," inquit, " accepturo tradidisse.
 Quid enim ? si cui vinum debeas et hoc ille te infundere reticulo iubeat aut cribro, reddidisse te dices ?
 Aut reddere voles, quod, dum redditur, inter duos
 pereat ? "
</p></div3>

<div3 type="section" n="2"><p> Reddere est id, quod debeas, ei, cuius est, volenti
 dare. Hoc unum mihi praestandum est. Ut quidem
 habeat, quod a me accepit, iam ulterioris est curae ;
 non tutelam illi, sed fidem debeo, multoque satius
  est illum non habere, quam me non reddere.
</p></div3>

<div3 type="section" n="3"><p> Et
 creditori statim in macellum laturo, quod acceperit,
 reddam ; etiam si mihi adulteram, cui monerem,
 delegaverit, solvam ; et, si nummos, quos accipiet,
 in sinum suum discinctus infundet, dabo. Reddendum enim mihi est, non servandum, cum reddidero,

 <pb id="p.500"/>
 ac tuendum; beneficii accepti,<note> accepi commonly added.

</note> non redditi, custodiam
 debeo. Dum apud me est, salvum sit ; ceterum, licet
 accipientis manibus effluat, dandum est reposcenti.
 Reddam bono, cum expediet, malo, cum petet.
</p></div3>

<div3 type="section" n="4"><p> " Tale," inquit, " illi beneficium, quale accepisti,
 non potes reddere ; accepisti enim a sapiente, stulto
 reddis." Non ; reddo illi, quale nunc potest recipere,
 nec per me fit, quod deterius id, quod accepi, reddam,
 sed per illum, cui, si ad sapientiam redierit, reddam,
 quale accepi ; dum in malis est, reddam, quale ab
 illo potest accipi.
</p></div3>

<div3 type="section" n="5"><p> " Quid ? si," inquit, " non tantum malus factus
 est, sed ferus, sed immanis, qualis Apollodorus aut
 Phalaris,et huic beneficium,quod acceperas,reddes ?"
 Mutationem sapientis tantam natura non patitur.
 Non in pessima ab optimis lapsus ; necesse est etiam
 in malo vestigia boni teneat ; numquam tantum
 virtus extinguitur, ut non certiores animo notas im-
  primat, quam ut illas eradat ulla mutatio.
</p></div3>

<div3 type="section" n="6"><p> Ferae
 inter nos educatae si in silvas eruperunt, aliquid mansuetudinis pristinae retinent tantumque a placidissimis absunt, quantum a veris feris et numquam
 humanam manum passis. Nemo in summam ne-
 quitiam incidit, qui umquam haesit sapientiae ; altius

 <pb id="p.502"/>
 infectus est, quam ut ex toto elui et transire in colorem
 malum possit.
</p></div3>

<div3 type="section" n="7"><p> Deinde interrogo, utrum iste ferus sit animo tantum, an et in perniciem publicam excurrat ? Proposuisti enim mihi Phalarim et alterum<note> alterum added by Hosius.

</note> tyrannum,
 quorum si naturam habet intra se malus, quidni ego
 isti beneficium suum reddam, ne quid mihi cum illo
  iuris sit amplius ?
</p></div3>

<div3 type="section" n="8"><p> Si vero sanguine humano non
 tantum gaudet, sed pascitur, sed et suppliciis omnium
 aetatium crudelitatem insatiabilem exercet nec ira
 sed aviditate quadam saeviendi furit, si in ore parentium liberos iugulat, si non contentus simplici morte
 distorquet nec urit solum perituros, sed excoquit, si
 arx eius cruore semper recenti madet, parum est huic
 beneficium non reddere ! Quidquid erat, quo mihi
 cohaereret, intercisa iuris humani societas abscidit.
</p></div3>

<div3 type="section" n="9"><p> Si praestitisset quidem aliquid mihi, sed arma patriae
 meae inferret, quidquid meruerat, perdidisset, et
 referre illi gratiam scelus haberetur. Si non patriam
 meam impugnat, sed suae gravis est et sepositus a
 mea gente suam exagitat, abscindit, nihilo minus
 illum tanta pravitas animi, etiam si non inimicum,
 invisum mihi efficit, priorque mihi ac potior eius
 officii ratio est, quod humano generi, quam quod uni
 homini debeo.

 <pb id="p.504"/>
 </p>
</div3></div2>

<div2 type="chapter" n="20">

<div3 type="section" n="1"><p> Sed quamvis hoc ita sit et ex eo tempore omnia
 mihi in illum libera sint, ex quo corrumpendo fas
 omne, ut nihil in eum nefas esset, effecerit, illum mihi
 servandum modum credam, ut, si beneficium illi
 meum neque vires maiores daturum est in exitium
 commune nec confirmaturum, quas habet, id autem
 erit, quod illi reddi sine pernicie publica possit, red-
  dam. Servabo filium eius infantem ;
</p></div3>

<div3 type="section" n="2"><p> quid hoc beneficium obest cuiquam eorum, quos crudelitas eius
 lacerat ? Pecuniam, quae satellitem stipendio teneat,
 non subministrabo. Si marmora et vestes desideraverit, nihil oberit cuiquam id, quo luxuria eius in-
  struitur ; militem et arma non suggeram.
</p></div3>

<div3 type="section" n="3"><p> Si pro
 magno petet munere artifices scenae et scorta et
 quae feritatem eius emolliant, libens offeram. Cui
 triremes et aeratas non mitterem, lusorias et cubiculatas et alia ludibria regum in mari lascivientium
 mittam. Et si ex toto desperata eius sanitas fuerit,
 eadem manu beneficium omnibus dabo, illi reddam ;
 quoniam ingeniis talibus exitus remedium est optimumque est abire ei, qui ad se numquam rediturus
  est.
</p></div3>

<div3 type="section" n="4"><p> Sed haec rara nequitia est semper portenti loco
 habita, sicut hiatus terrae et e cavernis maris ignium
 eruptio ; itaque ab illa recedamus, de iis loquamur
 vitiis, quae detestamur sine horrore.
</p></div3>

<div3 type="section" n="5"><p> Huic homini malo, quem invenire in quolibet foro
 possum, quem singuli timent, reddam beneficium,

 <pb id="p.506"/>
 quod accepi. Non oportet mihi nequitiam eius prodesse ; quod meum non est, redeat ad dominum.
 Bonus sit an malus, quid differt<note> differt added by Gertz.

</note> ? Diligenter istud
 excuterem, si non redderem, sed darem.
 </p>
</div3></div2>

<div2 type="chapter" n="21">

<div3 type="section" n="1"><p> Hic locus fabulam poscit. Pythagoricus quidam emerat a sutore phaecasia, rem magnam, non
 praesentibus nummis. Post aliquot dies venit ad
 tabernam redditurus et, cum elusam diu pulsaret,
 fuit, qui diceret : " Quid perdis operam ? Sutor ille,
 quem quaeris, elatus, combustus est ; quod nobis
 fortasse molestum est, qui in aeternum nostros amittimus, tibi minime, qui scis futurum, ut renascatur,"
 <note n="marg" place="unspecified" anchored="yes">2</note> iocatus in Pythagoricum. At philosophus noster
 tres aut quattuor denarios non invita manu domum
 rettulit subinde concutiens ; deinde, cum reprehendisset hanc suam non reddendi tacitam voluptatem,
 intellegens arrisisse illud lucellum sibi redit ad eandem
 tabernam et ait : " Ille tibi vivit ; redde, quod debes."
 Deinde per clostrum, qua se commissura laxaverat,
 quattuor denarios in tabernam inseruit ac misit
 poenas a se exigens improbae cupiditatis, ne alieno
 adsuesceret.
 </p>
</div3></div2>

<div2 type="chapter" n="22">

<div3 type="section" n="1"><p> Quod debes, quaere, cui reddas, et, si nemo
 poscet, ipse te appella. Malus an bonus, ad te
 non pertinet ; redde et accusa. Oblitus es, quem-

 <pb id="p.508"/>
 admodum inter vos officia divisa sint : illi oblivio
 imperata est, tibi meminisse mandavimus. Errat
 tamen, si quis existimat, cum dicimus eum, qui beneficium dedit, oblivisci oportere, excutere nos illi
 memoriam rei praesertim honestissimae ; quaedam
 praecipimus ultra modum, ut ad verum et suum re-
  deant. Cum dicimus :
</p></div3>

<div3 type="section" n="2"><p> " Meminisse non debet,"
 hoc volumus intellegi : " Praedicare non debet nec
 iactare nec gravis esse." Quidam enim beneficium,
 quod dederunt, omnibus circulis narrant ; hoc sobrii
 locuntur, hoc ebrii non continent, hoc ignotis ingerunt, hoc amicis committunt ; ut haec nimia et
 exprobratrix memoria subsideret, oblivisci eum, qui
 dedit, iussimus et plus imperando, quam praestari
 poterat, silentium suasimus.
 </p>
</div3></div2>

<div2 type="chapter" n="23">

<div3 type="section" n="1"><p> Quotiens parum fiduciae est in iis, quibus imperes, amplius exigendum est, quam sat est, ut praestetur, quantum sat est. In hoc omnis hyperbole
 extenditur, ut ad verum mendacio veniat. Itaque
 ille, cum dixit :
 Qui candore nives anteirent, cursibus auras,
 quod non poterat fieri, dixit, ut crederetur, quantum
 plurimum posset. Et qui dixit :
 His inmobilior scopulis, violentior amne,
 ne hoc quidem se persuasurum putavit aliquem tam
  immobilem esse quam scopulum.
</p></div3>

<div3 type="section" n="2"><p> Numquam tantum

 <pb id="p.510"/>
 sperat hyperbole, quantum audet, sed incredibilia adfirmat, ut ad credibilia perveniat. Cum dicimus :
 " Qui beneficium dedit, obliviscatur," hoc dicimus :
 " Similis sit oblito ; memoria eius non appareat nec
  incurrat." Cum dicimus beneficium repeti non oportere, non ex toto repetitionem tollimus ;
</p></div3>

<div3 type="section" n="3"><p> saepe enim
 opus est malis exactore, etiam bonis admonitione.
 Quid ergo ? Occasionem ignoranti non ostendam ?
 Necessitates illi meas non detegam ? Quare nescisse
 se aut mentiatur aut doleat ? Interveniat aliquando
 admonitio, sed verecunda, quae non poscat nec in ius
 vocet.
 </p>
</div3></div2>

<div2 type="chapter" n="24">

<div3 type="section" n="1"><p> Socrates amicis audientibus : " Emissem,"
 inquit, " pallium, si nummos haberem." Neminem
 poposcit, omnes admonuit. A quo acciperet, ambitus
 fuit; quidni esset ? Quantulum enim erat, quod
 Socrates accipiebat ! At multum erat eum fuisse,
  a quo Socrates acciperet. Num illos castigare mollius potuit ?
</p></div3>

<div3 type="section" n="2"><p> " Emissem," inquit, " pallium, si num-
 mos haberem." Post hoc quisquis properaverit, sero
 dat ; iam Socrati defuit. Propter acerbos exactores
 repetere prohibemus, non, ut numquam fiat, sed ut
 parce.
 </p>
</div3></div2>

<div2 type="chapter" n="25">

<div3 type="section" n="1"><p> Aristippus aliquando delectatus unguento :
 " Male," inquit, " istis effeminatis eveniat, qui rem
 tam bellam infamaverunt." Item dicendum est :

 <pb id="p.512"/>
 " Male istis improbis et importunis beneficiorum
 suorum quadriplatoribus eveniat, qui tam bellam rem,
 admonitionem inter amicos, sustulerunt! " Ego
 tamen utar hoc iure amicitiae et beneficium ab eo
 repetam, a quo petissem, qui alterius beneficii loco
  accepturus est potuisse reddere.
</p></div3>

<div3 type="section" n="2"><p> Numquam ne
 querens quidem dicam :
 eiectum litore, egentem
 excepi et regni demens in parte locavi.
 Non est ista admonitio, convicium est ; hoc est in
 odium beneficia perducere, hoc est efficere, ut in-
 gratum esse aut liceat aut iuvet. Satis abundeque
 est submissis et familiaribus verbis memoriam re-
 vocare :
 si bene quid de te merui, fuit aut tibi quicquam
 dulce meum.
 Ille in vicem dicat : " Quidni merueris ? Eiectum
 litore, egentem excepisti."
 </p>
</div3></div2>

<div2 type="chapter" n="26">

<div3 type="section" n="1"><p> "Sed nihil," inquit, " proficimus ; dissimulat,
 oblitus est : quid facere debeam ? " Quaeris rem
 maxime necessariam et in qua hanc materiam consummati decet, quemadmodum ingrati ferendi sint.
</p></div3>

<div3 type="section" n="2"><p> Placido animo, mansueto, magno. Numquam te tam
 inhumanus et immemor et ingratus offendat, ut non
 tamen dedisse delectet ; numquam in has voces
 iniuria impellat : " Vellem, non fecissem." Beneficii
 tui tibi etiam infelicitas placeat ; semper illum pae-

 <pb id="p.514"/>
 nitebit, si te ne nunc quidem paenitet. Non est,
 quod indigneris, tamquam aliquid novi acciderit;
  magis mirari deberes, si non accidisset.
</p></div3>

<div3 type="section" n="3"><p> Alium labor,
 alium impensa deterret, alium periculum, alium
 turpis verecundia, ne, dum reddit, fateatur accepisse,
 alium ignorantia officii, alium pigritia, alium occupatio.
 Adspice, quemadmodum immensae hominum cupiditates hient semper et poscant ; non miraberis ibi
  neminem reddere, ubi nemo satis accepit.
</p></div3>

<div3 type="section" n="4"><p> Quis est
 istorum tam firmae mentis ac solidae, ut tuto apud
 eum beneficia deponas ? Alius libidine insanit, alius
 abdomini servit ; alius lucri totus est, cuius summam,
 non vias, spectat ; alius invidia laborat, alius caeca
 ambitione et in gladios irruente. Adice torporem
 mentis ac senium et contraria huic inquieti pectoris
 agitationem tumultusque perpetuos; adice aestimationem sui nimiam et tumorem, ob quae contemnendus est, insolentem. Quid contumaciam dicam<note> dicam added by Gertz.

</note>
 in perversa nitentium, quid levitatem semper aliquo
  transilientem ?
</p></div3>

<div3 type="section" n="5"><p> Hoc accedat temeritas praeceps et
 numquam fidele consilium daturus timor et mille
 errores, quibus volvimur : audacia timidissimorum,
 discordia familiarissimorum et, publicum malum,
 incertissimis fidere, fastidire possessa, quae consequi

 <pb id="p.516"/>
 posse spes non fuit. Inter adfectus inquietissimos
 rem quietissimam, fidem, quaeris ?
 </p>
</div3></div2>

<div2 type="chapter" n="27">

<div3 type="section" n="1"><p> Si tibi vitae nostrae vera imago succurret,
 videre1 videberis tibi captae cum maxime civitatis
 faciem, in qua omisso pudoris rectique respectu vires
 in concilio sunt velut signo ad permiscenda omnia
 dato. Non igni, non ferro abstinetur ; soluta legibus
 scelera sunt ; ne religio quidem, quae inter arma
 hostilia supplices texit, ullum impedimentum est
  ruentium in praedam.
</p></div3>

<div3 type="section" n="2"><p> Hic ex privato, hic ex publico,
 hic ex profano, hic ex sacro rapit ; hic effringit, hic
 transilit ; hic non contentus angusto itinere ipsa,
 quibus arcetur, evertit et in lucrum ruina venit; hic
 sine caede populatur, hic spolia cruenta manu gestat ;
 nemo non fert aliquid ex altero.
 In hae aviditate generis humani o ne tu nimis
 fortunae communis oblitus es, qui quaeris inter
  rapientes referentem !
</p></div3>

<div3 type="section" n="3"><p> Si indignans ingratos esse,
 indignare luxuriosos, indignare avaros, indignare impudicos, indignare aegros deformes, senes pallidos!
 Est istuc grave vitium, est intolerabile et quod
 dissociet homines, quod concordiam, qua imbecillitas
 nostra fulcitur, scindat ac dissipet, sed usque eo vulgare est, ut illud ne qui queritur quidem effugerit.
 </p>
</div3></div2>

<div2 type="chapter" n="28">

<div3 type="section" n="1"><p> Cogita tecum, an, quibuscumque debuisti,

 <pb id="p.518"/>
 gratiam rettuleris, an nullum umquam apud te
 perierit officium, an omnium te beneficiorum memoria
 comitetur. Videbis, quae puero data sunt, ante
 adulescentiam elapsa, quae in iuvenem conlata sunt,
 non perdurasse in senectutem. Quaedam perdidimus, quaedam proiecimus, quaedam e conspectu
 nostro paulatim exierunt, a quibusdam oculos aver-
  timus.
</p></div3>

<div3 type="section" n="2"><p> Ut excusem tibi imbecillitatem, imprimis vas
 fragile est memoria et rerum turbae non sufficit ;
 necesse est, quantum recipit, emittat et antiquissima
 recentissimis obruat. Sic factum est, ut minima
 apud te nutricis esset auctoritas, quia beneficium eius
 longius aetas sequens posuit ; sic factum est, ut
 praeceptoris tibi non esset ulla veneratio ; sic evenit,
 ut circa consularia occupato comitia aut sacerdotiorum
  candidato quaesturae suffragator excideret. Fortasse vitium, de quo querens, si te diligenter excusseris, in sinu invenies. Inique publico crimini irasceris, stulte tuo ; ut absolvaris, ignosce.
</p></div3>

<div3 type="section" n="3"><p> Meliorem
 illum facies ferendo, utique peiorem exprobrando.
 Non est, quod frontem eius indures ; sine, si quid est
 pudoris residui, servet. Saepe dubiam verecundiam
 vox conviciantis clarior rupit. Nemo id esse, quod
 iam videtur, timet ; deprenso pudor demitur.
 </p>
</div3></div2>

<div2 type="chapter" n="29">

<div3 type="section" n="1"><p> " Perdidi beneficium." Numquid, quae con-

 <pb id="p.520"/>
 secravimus, perdidisse nos dicimus ? Inter consecrata beneficium est, etiam si male respondit, bene
 conlatum. Non est ille, qualem speravimus ; simus
 nos, quales fuimus, ei dissimiles. Damnum non tunc
 factum : apparuit. Ingratus non sine nostro pudore
 protrahitur, quoniam quidem querella amissi bene-
  ficti non<note> non commonly added.
</note> bene dati signum est.
</p></div3>

<div3 type="section" n="2"><p> Quantum possumus,
 causam eius apud nos agamus : " Fortasse non potuit,
 fortasse ignoravit, fortasse facturus est." Quaedam
 nomina bona lentus et sapiens creditor fecit, qui sustinuit ac mora fovit. Idem nobis faciundum est ;
 nutriamus fidem languidam.
 </p>
</div3></div2>

<div2 type="chapter" n="30">

<div3 type="section" n="1"><p> " Perdidi beneficium." Stulte non nosti detrimenti tui tempora ! Perdidisti, sed cum dares ; nunc
 palam factum est. Etiam in his, quae videntur in
 perdito, moderatio plurimum profuit , ut corporum
 ita animorum molliter vitia tractanda sunt. Saepe,
 quod explicari pertinacia potuit, violentia<note> potuit violentia added, potuit commonly, violentia by
Haupt.

</note> trahentis
 abruptum est. Quid opus est maledictis ? Quid
 querellis? Quid insectatione ? Quare illum liberas ?
 Quare dimittis ? Si ingratus est, iam nihil debet.
</p></div3>

<div3 type="section" n="2"><p> Quae ratio est exacerbare eum, in quem magna contuleris, ut ex amico dubio fiat non dubius inimicus et
 patrocinium sibi nostra infamia quaerat, nec desit

 <pb id="p.522"/>
 vox<note> desit vox Rossbach : desit O : dicere Madvig, Hosius.
</note>: " Nescio quid est, quod eum, cui tantum debuit, ferre non potuit ; subest aliquid " ? Nemo non
 superioris dignitatem querendo, etiam si non inquinavit, adspersit ; nec quisquam fingere contentus
 est levia, cum magnitudine mendacii fidem quaerat.
 </p>
</div3></div2>

<div2 type="chapter" n="31">

<div3 type="section" n="1"><p> Quanto illa melior via, qua servatur illi species
 amicitiae et, si reverti ad sanitatem velit, etiam amicitia ! Vincit malos pertinax bonitas, nec quisquam
 tam duri infestique adversus diligenda animi est, ut
 etiam in<note> in added by Lipsius.

</note> iniuria bonos non amet, quibus hoc quoque
 coepit debere, quod impune non solvit. Ad illa
  itaque cogitationes tuas flecte :
</p></div3>

<div3 type="section" n="2"><p> &ldquo;Non est relata mihi
 gratia; quid faciam ? Quod di, omnium rerum
 optimi auctores, qui beneficia ignoranti dare incipiunt,
  ingratis perseverant.
</p></div3>

<div3 type="section" n="3"><p> Alius illis obicit neclegentiam
 nostri, alius iniquitatem ; alius illos extra mundum
 suum proicit et ignavos hebetesque sine luce, sine
 ullo opere destituit ; alius solem, cui debemus, quod
 inter laborem quietemque tempus divisimus, quod
 non tenebris mersi confusionem aeternae noctis
 effugimus, qui annum cursu suo temperat et corpora
 alit, sata evocat, percoquit fructus, saxum aliquod
 aut fortuitorum ignium globum et quidvis potius
  quam deum appellat.
</p></div3>

<div3 type="section" n="4"><p> Nihilo minus tamen more
 optimorum parentium, qui maledictis suorum in-
 fantium arrident, non cessant di beneficia congerere

 <pb id="p.524"/>
 de beneficiorum auctore dubitantibus, sed aequali
 tenore bona sua per gentes populosque distribuunt;
 unam potentiam, prodesse, sortiti spargunt opportunis imbribus terras, maria flatu movent, siderum
 cursu notant tempora, hiemes aestatesque interventu
 lenioris spiritus molliunt, errorem labentium ani-
  marum placidi ac propitii ferunt. Imitemur illos ;
</p></div3>

<div3 type="section" n="5"><p>
 demus, etiam si multa in irritum data sunt ; demus
 nihilo minus aliis, demus ipsis, apud quos facta iactura
 est. Neminem ad excitandas domos ruina deterruit,
 et, eum penates ignis absumpsit, fundamenta tepente
 adhuc area ponimus et urbes haustas saepius eidem
 solo credimus ; adeo ad bonas spes pertinax animus
 est. Terra marique humana opera cessarent, nisi
 male temptata retemptare<note> retemptare Madvig : temptare MSS.

</note> libuisset.
 </p>
</div3></div2>

<div2 type="chapter" n="32">

<div3 type="section" n="1"><p> Ingratus est: non mihi fecit iniuriam, sed sibi;
 ego beneficio meo, cum darem, usus sum. Nec ideo
 pignus dabo, sed diligentius ; quod in hoc perdidi,
 ab aliis recipiam. Sed huic ipsi beneficium dabo
 iterum et tamquam bonus agricola cura cultuque
 sterilitatem soli vincam ; perit mihi beneficium, iste
 hominibus. Non est magni animi beneficium dare
 et perdere ; hoc est magni animi perdere et dare.&rdquo;
 </p>
 
</div3></div2>
</div1>
 </body>
 </text>
</TEI.2>