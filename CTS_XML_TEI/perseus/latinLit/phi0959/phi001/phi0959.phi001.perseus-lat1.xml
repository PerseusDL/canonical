<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
	<teiHeader type="text">
		<fileDesc>
			<titleStmt>
				<title>Amours</title>
				<author>P. Ovidius Naso</author>
				<editor role="editor">R. Ehwald</editor>
				<sponsor>Perseus Project, Tufts University</sponsor>
				<principal>Gregory Crane</principal>
				<respStmt>
					<resp>Prepared under the supervision of</resp>
					<name>Lisa Cerrato</name>
					<name>William Merrill</name>
					<name>Elli Mylonas</name>
					<name>David Smith</name>
				</respStmt>
				<funder n="org:FIPSE">The Fund for the Improvement of Postsecondary Education
					(FIPSE)</funder>
			</titleStmt>
			<publicationStmt>
				<publisher>Trustees of Tufts University</publisher>
				<pubPlace>Medford, MA</pubPlace>
				<authority>Perseus Project</authority>
			</publicationStmt>

			<sourceDesc>
				<biblStruct>
					<monogr>
						<author>P. Ovidius Naso</author>
						<title>Amores, Epistulae, Medicamina faciei femineae, Ars amatoria, Remedia
							amoris</title>
						<respStmt>
							<name>R. Ehwald</name>
							<resp>edidit ex Rudolphi Merkelii recognitione</resp>
						</respStmt>
						<imprint>
							<pubPlace>Leipzig</pubPlace>
							<publisher>B. G. Teubner</publisher>
							<date>1907</date>
						</imprint>
					</monogr>
					<idno type="lib">PA 6519.A2 1904 v1</idno>
				</biblStruct>
			</sourceDesc>
		</fileDesc>

		<encodingDesc>
			<!--<refsDecl>
	<refState n="chunk" unit="carte"/>
      </refsDecl>-->
			<refsDecl n="text=Am.">
				<refState unit="text"/>
				<refState unit="book"/>
				<refState n="chunk" unit="poem"/>
				<refState unit="line"/>
			</refsDecl>
			<refsDecl n="text=Ep.">
				<refState unit="text"/>
				<refState n="chunk" unit="poem"/>
				<refState unit="line"/>
			</refsDecl>
			<refsDecl n="text=Med.">
				<refState unit="text"/>
				<refState unit="line"/>
			</refsDecl>
			<refsDecl n="text=Ars">
				<refState unit="text"/>
				<refState unit="book"/>
				<refState unit="line"/>
			</refsDecl>
			<refsDecl n="text=Rem.">
				<refState unit="text"/>
				<refState unit="line"/>
			</refsDecl>
		</encodingDesc>

		<profileDesc>
			<langUsage>
				<language ident="la">Latin </language>
				<language ident="greek">Greek </language>
			</langUsage>
		</profileDesc>
	</teiHeader>
	<text xml:lang="la">
		<body>
			<head>Amores</head>
			<div type="book" n="1">
				<head>Liber primus</head>
				<div type="poem" n="ep">
					<head>EPIGRAMMA IPSIUS</head>
					<l>Qui modo Nasonis fueramus quinque libelli,</l>
					<l rend="indent">Tres sumus; hoc illi praetulit auctor opus.</l>
					<l>Ut iam nulla tibi nos sit legisse voluptas,</l>
					<l rend="indent">At levior demptis poena duobus erit.</l>
				</div>
				<div type="poem" n="1">
					<l>Arma gravi numero violentaque bella parabam</l>
					<l rend="indent">Edere, materia conveniente modis.</l>
					<l>Par erat inferior versus: risisse Cupido</l>
					<l rend="indent">Dicitur atque unum surripuisse pedem.</l>
					<l n="5">'Quis tibi, saeve puer, dedit hoc in carmina iuris?</l>
					<l rend="indent">Pieridum vates, non tua turba sumus.</l>
					<l>Quid, si praeripiat flavae Venus arma Minervae,</l>
					<l rend="indent">Ventilet accensas flava Minerva faces?</l>
					<l>Quis probet in silvis Cererem regnare iugosis,</l>
					<l n="10" rend="indent">Lege pharetratae virginis arva coli? </l>
					<l>Crinibus insignem quis acuta cuspide Phoebum</l>
					<l rend="indent">Instruat, Aoniam Marte movente lyram?</l>
					<l>Sunt tibi magna, puer, nimiumque potentia regna;</l>
					<l rend="indent">Cur opus adfectas, ambitiose, novum?</l>
					<l n="15">An, quod ubique, tuum est? tua sunt Heliconia tempe?</l>
					<l rend="indent">Vix etiam Phoebo iam lyra tuta sua est?</l>
					<l>Cum bene surrexit versu nova pagina primo,</l>
					<l rend="indent">Attenuat nervos proximus ille meos;</l>
					<l>Nec mihi materia est numeris levioribus apta,</l>
					<l n="20" rend="indent">Aut puer aut longas compta puella comas.'</l>
					<l>Questus eram, pharetra cum protinus ille soluta</l>
					<l rend="indent">Legit in exitium spicula facta meum,</l>
					<l>Lunavitque genu sinuosum fortiter arcum,</l>
					<l rend="indent">'Quod' que 'canas, vates, accipe' dixit 'opus!'</l>
					<l n="25">Me miserum! certas habuit puer ille sagittas.</l>
					<l rend="indent">Uror, et in vacuo pectore regnat Amor.</l>
					<l>Sex mihi surgat opus numeris, in quinque residat:</l>
					<l rend="indent">Ferrea cum vestris bella valete modis!</l>
					<l>Cingere litorea flaventia tempora myrto,</l>
					<l n="30" rend="indent">Musa, per undenos emodulanda pedes!</l>
				</div>
				<div type="poem" n="2">
					<l>Esse quid hoc dicam, quod tam mihi dura videntur</l>
					<l rend="indent">Strata, neque in lecto pallia nostra sedent,</l>
					<l>Et vacuus somno noctem, quam longa, peregi,</l>
					<l rend="indent">Lassaque versati corporis ossa dolent? </l>
					<l n="5">Nam, puto, sentirem, siquo temptarer amore.</l>
					<l rend="indent">An subit et tecta callidus arte nocet?</l>
					<l>Sic erit; haeserunt tenues in corde sagittae,</l>
					<l rend="indent">Et possessa ferus pectora versat Amor.</l>
					<l>Cedimus, an subitum luctando accendimus ignem?</l>
					<l n="10" rend="indent">Cedamus! leve fit, quod bene fertur, onus.</l>
					<l>Vidi ego iactatas mota face crescere flammas</l>
					<l rend="indent">Et rursus nullo concutiente mori.</l>
					<l>Verbera plura ferunt, quam quos iuvat usus aratri,</l>
					<l rend="indent">Detractant prensi dum iuga prima boves.</l>
					<l n="15">Asper equus duris contunditur ora lupatis,</l>
					<l rend="indent">Frena minus sentit, quisquis ad arma facit.</l>
					<l>Acrius invitos multoque ferocius urget</l>
					<l rend="indent">Quam qui servitium ferre fatentur Amor.</l>
					<l>En ego confiteor! tua sum nova praeda, Cupido;</l>
					<l n="20" rend="indent">Porrigimus victas ad tua iura manus.</l>
					<l>Nil opus est bello — veniam pacemque rogamus;</l>
					<l rend="indent">Nec tibi laus armis victus inermis ero.</l>
					<l>Necte comam myrto, maternas iunge columbas;</l>
					<l rend="indent">Qui deceat, currum vitricus ipse dabit,</l>
					<l n="25">Inque dato curru, populo clamante triumphum,</l>
					<l rend="indent">Stabis et adiunctas arte movebis aves.</l>
					<l>Ducentur capti iuvenes captaeque puellae;</l>
					<l rend="indent">Haec tibi magnificus pompa triumphus erit.</l>
					<l>Ipse ego, praeda recens, factum modo vulnus habebo</l>
					<l n="30" rend="indent">Et nova captiva vincula mente feram. </l>
					<l>Mens Bona ducetur manibus post terga retortis,</l>
					<l rend="indent">Et Pudor, et castris quidquid Amoris obest.</l>
					<l>Omnia te metuent; ad te sua bracchia tendens</l>
					<l rend="indent">Vulgus 'io' magna voce 'triumphe!' canet.</l>
					<l n="35">Blanditiae comites tibi erunt Errorque Furorque,</l>
					<l rend="indent">Adsidue partes turba secuta tuas.</l>
					<l>His tu militibus superas hominesque deosque;</l>
					<l rend="indent">Haec tibi si demas commoda, nudus eris.</l>
					<l>Laeta triumphanti de summo mater Olympo</l>
					<l n="40" rend="indent">Plaudet et adpositas sparget in ora rosas.</l>
					<l>Tu pinnas gemma, gemma variante capillos</l>
					<l rend="indent">Ibis in auratis aureus ipse rotis.</l>
					<l>Tunc quoque non paucos, si te bene novimus, ures;</l>
					<l rend="indent">Tunc quoque praeteriens vulnera multa dabis.</l>
					<l n="45">Non possunt, licet ipse velis, cessare sagittae;</l>
					<l rend="indent">Fervida vicino flamma vapore nocet.</l>
					<l>Talis erat domita Bacchus Gangetide terra;</l>
					<l rend="indent">Tu gravis alitibus, tigribus ille fuit.</l>
					<l>Ergo cum possim sacri pars esse triumphi,</l>
					<l n="50" rend="indent">Parce tuas in me perdere, victor, opes!</l>
					<l>Adspice cognati felicia Caesaris arma — </l>
					<l rend="indent">Qua vicit, victos protegit ille manu.</l>
				</div>
				<div type="poem" n="3">
					<l>Iusta precor: quae me nuper praedata puella est,</l>
					<l rend="indent">Aut amet aut faciat, cur ego semper amem! </l>
					<l>A, nimium volui — tantum patiatur amari;</l>
					<l rend="indent">Audierit nostras tot Cytherea preces!</l>
					<l n="5">Accipe, per longos tibi qui deserviat annos;</l>
					<l rend="indent">Accipe, qui pura norit amare fide!</l>
					<l>Si me non veterum commendant magna parentum</l>
					<l rend="indent">Nomina, si nostri sanguinis auctor eques,</l>
					<l>Nec meus innumeris renovatur campus aratris,</l>
					<l n="10" rend="indent">Temperat et sumptus parcus uterque parens — </l>
					<l>At Phoebus comitesque novem vitisque repertor</l>
					<l rend="indent">Hac faciunt, et me qui tibi donat, Amor,</l>
					<l>Et nulli cessura fides, sine crimine mores</l>
					<l rend="indent">Nudaque simplicitas purpureusque pudor.</l>
					<l n="15">Non mihi mille placent, non sum desultor amoris:</l>
					<l rend="indent">Tu mihi, siqua fides, cura perennis eris.</l>
					<l>Tecum, quos dederint annos mihi fila sororum,</l>
					<l rend="indent">Vivere contingat teque dolente mori!</l>
					<l>Te mihi materiem felicem in carmina praebe — </l>
					<l n="20" rend="indent">Provenient causa carmina digna sua.</l>
					<l>Carmine nomen habent exterrita cornibus Io</l>
					<l rend="indent">Et quam fluminea lusit adulter ave,</l>
					<l>Quaeque super pontum simulato vecta iuvenco</l>
					<l rend="indent">Virginea tenuit cornua vara manu.</l>
					<l n="25">Nos quoque per totum pariter cantabimur orbem,</l>
					<l rend="indent">Iunctaque semper erunt nomina nostra tuis. </l>
				</div>
				<div type="poem" n="4">
					<l>Vir tuus est epulas nobis aditurus easdem — </l>
					<l rend="indent">Ultima coena tuo sit, precor, illa viro!</l>
					<l>Ergo ego dilectam tantum conviva puellam</l>
					<l rend="indent">Adspiciam? tangi quem iuvet, alter erit,</l>
					<l n="5">Alteriusque sinus apte subiecta fovebis?</l>
					<l rend="indent">Iniciet collo, cum volet, ille manum?</l>
					<l>Desino mirari, posito quod candida vino</l>
					<l rend="indent">Atracis ambiguos traxit in arma viros.</l>
					<l>Nec mihi silva domus, nec equo mea membra cohaerent — </l>
					<l n="10" rend="indent">Vix a te videor posse tenere manus!</l>
					<l>Quae tibi sint facienda tamen cognosce, nec Euris</l>
					<l rend="indent">Da mea nec tepidis verba ferenda Notis!</l>
					<l>Ante veni, quam vir — nec quid, si veneris ante,</l>
					<l rend="indent">Possit agi video; sed tamen ante veni.</l>
					<l n="15">Cum premet ille torum, vultu comes ipsa modesto</l>
					<l rend="indent">Ibis, ut accumbas — clam mihi tange pedem!</l>
					<l>Me specta nutusque meos vultumque loquacem;</l>
					<l rend="indent">Excipe furtivas et refer ipsa notas.</l>
					<l>Verba superciliis sine voce loquentia dicam;</l>
					<l n="20" rend="indent">Verba leges digitis, verba notata mero.</l>
					<l>Cum tibi succurret Veneris lascivia nostrae,</l>
					<l rend="indent">Purpureas tenero pollice tange genas.</l>
					<l>Siquid erit, de me tacita quod mente queraris,</l>
					<l rend="indent">Pendeat extrema mollis ab aure manus. </l>
					<l n="25">Cum tibi, quae faciam, mea lux, dicamve, placebunt,</l>
					<l rend="indent">Versetur digitis anulus usque tuis.</l>
					<l>Tange manu mensam, tangunt quo more precantes,</l>
					<l rend="indent">Optabis merito cum mala multa viro.</l>
					<l>Quod tibi miscuerit, sapias, bibat ipse, iubeto;</l>
					<l n="30" rend="indent">Tu puerum leviter posce, quod ipsa voles.</l>
					<l>Quae tu reddideris ego primus pocula sumam,</l>
					<l rend="indent">Et, qua tu biberis, hac ego parte bibam.</l>
					<l>Si tibi forte dabit, quod praegustaverit ipse,</l>
					<l rend="indent">Reice libatos illius ore cibos.</l>
					<l n="35">Nec premat inpositis sinito tua colla lacertis,</l>
					<l rend="indent">Mite nec in rigido pectore pone caput;</l>
					<l>Nec sinus admittat digitos habilesve papillae;</l>
					<l rend="indent">Oscula praecipue nulla dedisse velis!</l>
					<l>Oscula si dederis, fiam manifestus amator</l>
					<l n="40" rend="indent">Et dicam 'mea sunt!' iniciamque manum.</l>
					<l>Haec tamen adspiciam, sed quae bene pallia celant,</l>
					<l rend="indent">Illa mihi caeci causa timoris erunt.</l>
					<l>Nec femori committe femur nec crure cohaere</l>
					<l rend="indent">Nec tenerum duro cum pede iunge pedem.</l>
					<l n="45">Multa miser timeo, quia feci multa proterve,</l>
					<l rend="indent">Exemplique metu torqueor, ecce, mei.</l>
					<l>Saepe mihi dominaeque meae properata voluptas</l>
					<l rend="indent">Veste sub iniecta dulce peregit opus.</l>
					<l>Hoc tu non facies; sed, ne fecisse puteris,</l>
					<l n="50" rend="indent">Conscia de tergo pallia deme tuo.</l>
					<l>Vir bibat usque roga — precibus tamen oscula desint! — </l>
					<l rend="indent">Dumque bibit, furtim si potes, adde merum. </l>
					<l>Si bene conpositus somno vinoque iacebit,</l>
					<l rend="indent">Consilium nobis resque locusque dabunt.</l>
					<l n="55">Cum surges abitura domum, surgemus et omnes,</l>
					<l rend="indent">In medium turbae fac memor agmen eas.</l>
					<l>Agmine me invenies aut invenieris in illo:</l>
					<l rend="indent">Quidquid ibi poteris tangere, tange, mei.</l>
					<l>Me miserum! monui, paucas quod prosit in horas;</l>
					<l n="60" rend="indent">Separor a domina nocte iubente mea.</l>
					<l>Nocte vir includet, lacrimis ego maestus obortis,</l>
					<l rend="indent">Qua licet, ad saevas prosequar usque fores.</l>
					<l>Oscula iam sumet, iam non tantum oscula sumet:</l>
					<l rend="indent">Quod mihi das furtim, iure coacta dabis.</l>
					<l n="65">Verum invita dato — potes hoc — similisque coactae;</l>
					<l rend="indent">Blanditiae taceant, sitque maligna Venus.</l>
					<l>Si mea vota valent, illum quoque ne iuvet, opto;</l>
					<l rend="indent">Si minus, at certe te iuvet inde nihil.</l>
					<l>Sed quaecumque tamen noctem fortuna sequetur,</l>
					<l n="70" rend="indent">Cras mihi constanti voce dedisse nega!</l>
				</div>
				<div type="poem" n="5">
					<l>Aestus erat, mediamque dies exegerat horam;</l>
					<l rend="indent">Adposui medio membra levanda toro.</l>
					<l>Pars adaperta fuit, pars altera clausa fenestrae;</l>
					<l rend="indent">Quale fere silvae lumen habere solent,</l>
					<l n="5">Qualia sublucent fugiente crepuscula Phoebo,</l>
					<l rend="indent">Aut ubi nox abiit, nec tamen orta dies. </l>
					<l>Illa verecundis lux est praebenda puellis,</l>
					<l rend="indent">Qua timidus latebras speret habere pudor.</l>
					<l>Ecce, Corinna venit, tunica velata recincta,</l>
					<l n="10" rend="indent">Candida dividua colla tegente coma — </l>
					<l>Qualiter in thalamos famosa Semiramis isse</l>
					<l rend="indent">Dicitur, et multis Lais amata viris.</l>
					<l>Deripui tunicam — nec multum rara nocebat;</l>
					<l rend="indent">Pugnabat tunica sed tamen illa tegi.</l>
					<l n="15">Quae cum ita pugnaret, tamquam quae vincere nollet,</l>
					<l rend="indent">Victa est non aegre proditione sua.</l>
					<l>Ut stetit ante oculos posito velamine nostros,</l>
					<l rend="indent">In toto nusquam corpore menda fuit.</l>
					<l>Quos umeros, quales vidi tetigique lacertos!</l>
					<l n="20" rend="indent">Forma papillarum quam fuit apta premi!</l>
					<l>Quam castigato planus sub pectore venter!</l>
					<l rend="indent">Quantum et quale latus! quam iuvenale femur!</l>
					<l>Singula quid referam? nil non laudabile vidi</l>
					<l rend="indent">Et nudam pressi corpus ad usque meum.</l>
					<l n="25">Cetera quis nescit? lassi requievimus ambo.</l>
					<l rend="indent">Proveniant medii sic mihi saepe dies!</l>
				</div>
				<div type="poem" n="6">
					<l>Ianitor — indignum! — dura religate catena,</l>
					<l rend="indent">Difficilem moto cardine pande forem!</l>
					<l>Quod precor, exiguum est — aditu fac ianua parvo</l>
					<l rend="indent">Obliquum capiat semiadaperta latus. </l>
					<l n="5">Longus amor tales corpus tenuavit in usus</l>
					<l rend="indent">Aptaque subducto pondere membra dedit.</l>
					<l>Ille per excubias custodum leniter ire</l>
					<l rend="indent">Monstrat: inoffensos derigit ille pedes.</l>
					<l>At quondam noctem simulacraque vana timebam;</l>
					<l n="10" rend="indent">Mirabar, tenebris quisquis iturus erat.</l>
					<l>Risit, ut audirem, tenera cum matre Cupido</l>
					<l rend="indent">Et leviter 'fies tu quoque fortis' ait.</l>
					<l>Nec mora, venit amor — non umbras nocte volantis,</l>
					<l rend="indent">Non timeo strictas in mea fata manus.</l>
					<l n="15">Te nimium lentum timeo, tibi blandior uni;</l>
					<l rend="indent">Tu, me quo possis perdere, fulmen habes.</l>
					<l>Adspice — uti videas, inmitia claustra relaxa — </l>
					<l rend="indent">Uda sit ut lacrimis ianua facta meis!</l>
					<l>Certe ego, cum posita stares ad verbera veste,</l>
					<l n="20" rend="indent">Ad dominam pro te verba tremente tuli.</l>
					<l>Ergo quae valuit pro te quoque gratia quondam — </l>
					<l rend="indent">Heu facinus! — pro me nunc valet illa parum?</l>
					<l>Redde vicem meritis! grato licet esse quod optas.</l>
					<l rend="indent">Tempora noctis eunt; excute poste seram!</l>
					<l n="25">Excute! sic, inquam, longa relevere catena,</l>
					<l rend="indent">Nec tibi perpetuo serva bibatur aqua!</l>
					<l>Ferreus orantem nequiquam, ianitor, audis,</l>
					<l rend="indent">Roboribus duris ianua fulta riget.</l>
					<l>Urbibus obsessis clausae munimina portae</l>
					<l n="30" rend="indent">Prosunt; in media pace quid arma times? </l>
					<l>Quid facies hosti, qui sic excludis amantem?</l>
					<l rend="indent">Tempora noctis eunt; excute poste seram!</l>
					<l>Non ego militibus venio comitatus et armis;</l>
					<l rend="indent">Solus eram, si non saevus adesset Amor.</l>
					<l n="35">Hunc ego, si cupiam, nusquam dimittere possum;</l>
					<l rend="indent">Ante vel a membris dividar ipse meis.</l>
					<l>Ergo Amor et modicum circa mea tempora vinum</l>
					<l rend="indent">Mecum est et madidis lapsa corona comis.</l>
					<l>Arma quis haec timeat? quis non eat obvius illis?</l>
					<l n="40" rend="indent">Tempora noctis eunt; excute poste seram!</l>
					<l>Lentus es: an somnus, qui te male perdat, amantis</l>
					<l rend="indent">Verba dat in ventos aure repulsa tua?</l>
					<l>At, memini, primo, cum te celare volebam,</l>
					<l rend="indent">Pervigil in mediae sidera noctis eras.</l>
					<l n="45">Forsitan et tecum tua nunc requiescit amica — </l>
					<l rend="indent">Heu, melior quanto sors tua sorte mea!</l>
					<l>Dummodo sic, in me durae transite catenae!</l>
					<l rend="indent">Tempora noctis eunt; excute poste seram!</l>
					<l>Fallimur, an verso sonuerunt cardine postes,</l>
					<l n="50" rend="indent">Raucaque concussae signa dedere fores?</l>
					<l>Fallimur — inpulsa est animoso ianua vento.</l>
					<l rend="indent">Ei mihi, quam longe spem tulit aura meam!</l>
					<l>Si satis es raptae, Borea, memor Orithyiae,</l>
					<l rend="indent">Huc ades et surdas flamine tunde foris!</l>
					<l n="55">Urbe silent tota, vitreoque madentia rore</l>
					<l rend="indent">Tempora noctis eunt; excute poste seram! </l>
					<l>Aut ego iam ferroque ignique paratior ipse,</l>
					<l rend="indent">Quem face sustineo, tecta superba petam.</l>
					<l>Nox et Amor vinumque nihil moderabile suadent;</l>
					<l n="60" rend="indent">Illa pudore vacat, Liber Amorque metu.</l>
					<l>Omnia consumpsi, nec te precibusque minisque</l>
					<l rend="indent">Movimus, o foribus durior ipse tuis.</l>
					<l>Non te formosae decuit servare puellae</l>
					<l rend="indent">Limina, sollicito carcere dignus eras.</l>
					<l n="65">Iamque pruinosus molitur Lucifer axes,</l>
					<l rend="indent">Inque suum miseros excitat ales opus.</l>
					<l>At tu, non laetis detracta corona capillis,</l>
					<l rend="indent">Dura super tota limina nocte iace!</l>
					<l>Tu dominae, cum te proiectam mane videbit,</l>
					<l n="70" rend="indent">Temporis absumpti tam male testis eris.</l>
					<l>Qualiscumque vale sentique abeuntis honorem;</l>
					<l rend="indent">Lente nec admisso turpis amante, vale!</l>
					<l>Vos quoque, crudeles rigido cum limine postes</l>
					<l rend="indent">Duraque conservae ligna, valete, fores!</l>
				</div>
				<div type="poem" n="7">
					<l>Adde manus in vincla meas — meruere catenas — </l>
					<l rend="indent">Dum furor omnis abit, siquis amicus ades! </l>
					<l>Nam furor in dominam temeraria bracchia movit;</l>
					<l rend="indent">Flet mea vaesana laesa puella manu.</l>
					<l n="5">Tunc ego vel caros potui violare parentes</l>
					<l rend="indent">Saeva vel in sanctos verbera ferre deos!</l>
					<l>Quid? non et clipei dominus septemplicis Aiax</l>
					<l rend="indent">Stravit deprensos lata per arva greges,</l>
					<l>Et, vindex in matre patris, malus ultor, Orestes</l>
					<l n="10" rend="indent">Ausus in arcanas poscere tela deas?</l>
					<l>Ergo ego digestos potui laniare capillos?</l>
					<l rend="indent">Nec dominam motae dedecuere comae.</l>
					<l>Sic formosa fuit. talem Schoeneida dicam</l>
					<l rend="indent">Maenalias arcu sollicitasse feras;</l>
					<l n="15">Talis periuri promissaque velaque Thesei</l>
					<l rend="indent">Flevit praecipites Cressa tulisse Notos;</l>
					<l>Sic, nisi vittatis quod erat Cassandra capillis,</l>
					<l rend="indent">Procubuit templo, casta Minerva, tuo.</l>
					<l>Quis mihi non 'demens!' quis non mihi 'barbare!' dixit?</l>
					<l n="20" rend="indent">Ipsa nihil; pavido est lingua retenta metu.</l>
					<l>Sed taciti fecere tamen convicia vultus;</l>
					<l rend="indent">Egit me lacrimis ore silente reum.</l>
					<l>Ante meos umeris vellem cecidisse lacertos;</l>
					<l rend="indent">Utiliter potui parte carere mei.</l>
					<l n="25">In mea vaesanas habui dispendia vires</l>
					<l rend="indent">Et valui poenam fortis in ipse meam.</l>
					<l>Quid mihi vobiscum, caedis scelerumque ministrae?</l>
					<l rend="indent">Debita sacrilegae vincla subite manus!</l>
					<l>An, si pulsassem minimum de plebe Quiritem,</l>
					<l n="30" rend="indent">Plecterer — in dominam ius mihi maius erit? </l>
					<l>Pessima Tydides scelerum monimenta reliquit.</l>
					<l rend="indent">Ille deam primus perculit — alter ego!</l>
					<l>Et minus ille nocens. mihi, quam profitebar amare</l>
					<l rend="indent">Laesa est; Tydides saevus in hoste fuit.</l>
					<l n="35">I nunc, magnificos victor molire triumphos,</l>
					<l rend="indent">Cinge comam lauro votaque redde Iovi,</l>
					<l>Quaeque tuos currus comitantum turba sequetur,</l>
					<l rend="indent">Clamet 'io! forti victa puella viro est!'</l>
					<l>Ante eat effuso tristis captiva capillo,</l>
					<l n="40" rend="indent">Si sinerent laesae, candida tota, genae.</l>
					<l>Aptius impressis fuerat livere labellis</l>
					<l rend="indent">Et collum blandi dentis habere notam.</l>
					<l>Denique, si tumidi ritu torrentis agebar,</l>
					<l rend="indent">Caecaque me praedam fecerat ira suam,</l>
					<l n="45">Nonne satis fuerat timidae inclamasse puellae,</l>
					<l rend="indent">Nec nimium rigidas intonuisse minas,</l>
					<l>Aut tunicam summa deducere turpiter ora</l>
					<l rend="indent">Ad mediam? — mediae zona tulisset opem.</l>
					<l>At nunc sustinui raptis a fronte capillis</l>
					<l n="50" rend="indent">Ferreus ingenuas ungue notare genas.</l>
					<l>Adstitit illa amens albo et sine sanguine vultu,</l>
					<l rend="indent">Caeduntur Pariis qualia saxa iugis.</l>
					<l>Exanimis artus et membra trementia vidi — </l>
					<l rend="indent">Ut cum populeas ventilat aura comas,</l>
					<l n="55">Ut leni Zephyro gracilis vibratur harundo,</l>
					<l rend="indent">Summave cum tepido stringitur unda Noto;</l>
					<l>Suspensaeque diu lacrimae fluxere per ora,</l>
					<l rend="indent">Qualiter abiecta de nive manat aqua. </l>
					<l>Tunc ego me primum coepi sentire nocentem — </l>
					<l n="60" rend="indent">Sanguis erant lacrimae, quas dabat illa, meus.</l>
					<l>Ter tamen ante pedes volui procumbere supplex;</l>
					<l rend="indent">Ter formidatas reppulit illa manus.</l>
					<l>At tu ne dubita — minuet vindicta dolorem — </l>
					<l rend="indent">Protinus in vultus unguibus ire meos.</l>
					<l n="65">Nec nostris oculis nec nostris parce capillis:</l>
					<l rend="indent">Quamlibet infirmas adiuvat ira manus;</l>
					<l>Neve mei sceleris tam tristia signa supersint,</l>
					<l rend="indent">Pone recompositas in statione comas!</l>
				</div>
				<div type="poem" n="8">
					<l>Est quaedam — quicumque volet cognoscere lenam,</l>
					<l rend="indent">Audiat! — est quaedam nomine Dipsas anus.</l>
					<l>Ex re nomen habet — nigri non illa parentem</l>
					<l rend="indent">Memnonis in roseis sobria vidit equis.</l>
					<l n="5">Illa magas artes Aeaeaque carmina novit</l>
					<l rend="indent">Inque caput liquidas arte recurvat aquas;</l>
					<l>Scit bene, quid gramen, quid torto concita rhombo</l>
					<l rend="indent">Licia, quid valeat virus amantis equae.</l>
					<l>Cum voluit, toto glomerantur nubila caelo;</l>
					<l n="10" rend="indent">Cum voluit, puro fulget in orbe dies.</l>
					<l>Sanguine, siqua fides, stillantia sidera vidi;</l>
					<l rend="indent">Purpureus Lunae sanguine vultus erat.</l>
					<l>Hanc ego nocturnas versam volitare per umbras</l>
					<l rend="indent">Suspicor et pluma corpus anile tegi. </l>
					<l n="15">Suspicor, et fama est. oculis quoque pupula duplex</l>
					<l rend="indent">Fulminat, et gemino lumen ab orbe venit.</l>
					<l>Evocat antiquis proavos atavosque sepulcris</l>
					<l rend="indent">Et solidam longo carmine findit humum.</l>
					<l>Haec sibi proposuit thalamos temerare pudicos;</l>
					<l n="20" rend="indent">Nec tamen eloquio lingua nocente caret.</l>
					<l>Fors me sermoni testem dedit; illa monebat</l>
					<l rend="indent">Talia — me duplices occuluere fores:</l>
					<l>'Scis here te, mea lux, iuveni placuisse beato?</l>
					<l rend="indent">Haesit et in vultu constitit usque tuo.</l>
					<l n="25">Et cur non placeas? nulli tua forma secunda est;</l>
					<l rend="indent">Me miseram, dignus corpore cultus abest!</l>
					<l>Tam felix esses quam formosissima, vellem — </l>
					<l rend="indent">Non ego, te facta divite, pauper ero.</l>
					<l>Stella tibi oppositi nocuit contraria Martis.</l>
					<l n="30" rend="indent">Mars abiit; signo nunc Venus apta suo.</l>
					<l>Prosit ut adveniens, en adspice! dives amator</l>
					<l rend="indent">Te cupiit; curae, quid tibi desit, habet.</l>
					<l>Est etiam facies, qua se tibi conparet, illi;</l>
					<l rend="indent">Si te non emptam vellet, emendus erat.'</l>
					<l n="35">Erubuit. 'decet alba quidem pudor ora, sed iste,</l>
					<l rend="indent">Si simules, prodest; verus obesse solet.</l>
					<l>Cum bene deiectis gremium spectabis ocellis,</l>
					<l rend="indent">Quantum quisque ferat, respiciendus erit.</l>
					<l>Forsitan inmundae Tatio regnante Sabinae</l>
					<l n="40" rend="indent">Noluerint habiles pluribus esse viris;</l>
					<l>Nunc Mars externis animos exercet in armis,</l>
					<l rend="indent">At Venus Aeneae regnat in urbe sui. </l>
					<l>Ludunt formosae; casta est, quam nemo rogavit — </l>
					<l rend="indent">Aut, si rusticitas non vetat, ipsa rogat.</l>
					<l n="45">Has quoque, quae frontis rugas in vertice portant,</l>
					<l rend="indent">Excute; de rugis crimina multa cadent.</l>
					<l>Penelope iuvenum vires temptabat in arcu;</l>
					<l rend="indent">Qui latus argueret, corneus arcus erat.</l>
					<l>Labitur occulte fallitque volubilis aetas,</l>
					<l n="50" rend="indent">Ut celer admissis labitur amnis aquis.</l>
					<l>Aera nitent usu, vestis bona quaerit haberi,</l>
					<l rend="indent">Canescunt turpi tecta relicta situ — </l>
					<l>Forma, nisi admittas, nullo exercente senescit.</l>
					<l rend="indent">Nec satis effectus unus et alter habent;</l>
					<l n="55">Certior e multis nec tam invidiosa rapina est.</l>
					<l rend="indent">Plena venit canis de grege praeda lupis.</l>
					<l>Ecce, quid iste tuus praeter nova carmina vates</l>
					<l rend="indent">Donat? amatoris milia multa leges.</l>
					<l>Ipse deus vatum palla spectabilis aurea</l>
					<l n="60" rend="indent">Tractat inauratae consona fila lyrae.</l>
					<l>Qui dabit, ille tibi magno sit maior Homero;</l>
					<l rend="indent">Crede mihi, res est ingeniosa dare.</l>
					<l>Nec tu, siquis erit capitis mercede redemptus,</l>
					<l rend="indent">Despice; gypsati crimen inane pedis.</l>
					<l n="65">Nec te decipiant veteres circum atria cerae.</l>
					<l rend="indent">Tolle tuos tecum, pauper amator, avos!</l>
					<l>Qui, quia pulcher erit, poscet sine munere noctem,</l>
					<l rend="indent">Quod det, amatorem flagitet ante suum!</l>
					<l>Parcius exigito pretium, dum retia tendis,</l>
					<l n="70" rend="indent">Ne fugiant; captos legibus ure tuis! </l>
					<l>Nec nocuit simulatus amor; sine, credat amari,</l>
					<l rend="indent">Et cave ne gratis hic tibi constet amor!</l>
					<l>Saepe nega noctes. capitis modo finge dolorem,</l>
					<l rend="indent">Et modo, quae causas praebeat, Isis erit.</l>
					<l n="75">Mox recipe, ut nullum patiendi colligat usum,</l>
					<l rend="indent">Neve relentescat saepe repulsus amor.</l>
					<l>Surda sit oranti tua ianua, laxa ferenti;</l>
					<l rend="indent">Audiat exclusi verba receptus amans;</l>
					<l>Et, quasi laesa prior, nonnumquam irascere laeso — </l>
					<l n="80" rend="indent">Vanescit culpa culpa repensa tua.</l>
					<l>Sed numquam dederis spatiosum tempus in iram:</l>
					<l rend="indent">Saepe simultates ira morata facit.</l>
					<l>Quin etiam discant oculi lacrimare coacti,</l>
					<l rend="indent">Et faciant udas illa vel ille genas;</l>
					<l n="85">Nec, siquem falles, tu periurare timeto — </l>
					<l rend="indent">Commodat in lusus numina surda Venus.</l>
					<l>Servus et ad partes sollers ancilla parentur,</l>
					<l rend="indent">Qui doceant, apte quid tibi possit emi;</l>
					<l>Et sibi pauca rogent — multos si pauca rogabunt,</l>
					<l n="90" rend="indent">Postmodo de stipula grandis acervus erit.</l>
					<l>Et soror et mater, nutrix quoque carpat amantem;</l>
					<l rend="indent">Fit cito per multas praeda petita manus.</l>
					<l>Cum te deficient poscendi munera causae,</l>
					<l rend="indent">Natalem libo testificare tuum!</l>
					<l n="95">Ne securus amet nullo rivale, caveto;</l>
					<l rend="indent">Non bene, si tollas proelia, durat amor.</l>
					<l>Ille viri videat toto vestigia lecto</l>
					<l rend="indent">Factaque lascivis livida colla notis.</l>
					<l>Munera praecipue videat, quae miserit alter.</l>
					<l n="100" rend="indent">Si dederit nemo, Sacra roganda Via est. </l>
					<l>Cum multa abstuleris, ut non tamen omnia donet,</l>
					<l rend="indent">Quod numquam reddas, commodet, ipsa roga!</l>
					<l>Lingua iuvet mentemque tegat — blandire noceque;</l>
					<l rend="indent">Inpia sub dulci melle venena latent.</l>
					<l n="105">Haec si praestiteris usu mihi cognita longo,</l>
					<l rend="indent">Nec tulerint voces ventus et aura meas,</l>
					<l>Saepe mihi dices vivae bene, saepe rogabis,</l>
					<l rend="indent">Ut mea defunctae molliter ossa cubent.'</l>
					<l>Vox erat in cursu, cum me mea prodidit umbra,</l>
					<l n="110" rend="indent">At nostrae vix se continuere manus,</l>
					<l>Quin albam raramque comam lacrimosaque vino</l>
					<l rend="indent">Lumina rugosas distraherentque genas.</l>
					<l>Di tibi dent nullosque Lares inopemque senectam,</l>
					<l rend="indent">Et longas hiemes perpetuamque sitim!</l>
				</div>
				<div type="poem" n="9">
					<l>Militat omnis amans, et habet sua castra Cupido;</l>
					<l rend="indent">Attice, crede mihi, militat omnis amans.</l>
					<l>Quae bello est habilis, Veneri quoque convenit aetas.</l>
					<l rend="indent">Turpe senex miles, turpe senilis amor.</l>
					<l n="5">Quos petiere duces animos in milite forti,</l>
					<l rend="indent">Hos petit in socio bella puella viro.</l>
					<l>Pervigilant ambo; terra requiescit uterque — </l>
					<l rend="indent">Ille fores dominae servat, at ille ducis.</l>
					<l>Militis officium longa est via; mitte puellam,</l>
					<l n="10" rend="indent">Strenuus exempto fine sequetur amans. </l>
					<l>Ibit in adversos montes duplicataque nimbo</l>
					<l rend="indent">Flumina, congestas exteret ille nives,</l>
					<l>Nec freta pressurus tumidos causabitur Euros</l>
					<l rend="indent">Aptaque verrendis sidera quaeret aquis.</l>
					<l n="15">Quis nisi vel miles vel amans et frigora noctis</l>
					<l rend="indent">Et denso mixtas perferet imbre nives?</l>
					<l>Mittitur infestos alter speculator in hostes;</l>
					<l rend="indent">In rivale oculos alter, ut hoste, tenet.</l>
					<l>Ille graves urbes, hic durae limen amicae</l>
					<l n="20" rend="indent">Obsidet; hic portas frangit, at ille fores.</l>
					<l>Saepe soporatos invadere profuit hostes</l>
					<l rend="indent">Caedere et armata vulgus inerme manu.</l>
					<l>Sic fera Threicii ceciderunt agmina Rhesi,</l>
					<l rend="indent">Et dominum capti deseruistis equi.</l>
					<l n="25">Nempe maritorum somnis utuntur amantes,</l>
					<l rend="indent">Et sua sopitis hostibus arma movent.</l>
					<l>Custodum transire manus vigilumque catervas</l>
					<l rend="indent">Militis et miseri semper amantis opus.</l>
					<l>Mars dubius nec certa Venus; victique resurgunt,</l>
					<l n="30" rend="indent">Quosque neges umquam posse iacere, cadunt.</l>
					<l>Ergo desidiam quicumque vocabat amorem,</l>
					<l rend="indent">Desinat. ingenii est experientis amor.</l>
					<l>Ardet in abducta Briseide magnus Achilles — </l>
					<l rend="indent">Dum licet, Argeas frangite, Troes, opes!</l>
					<l n="35">Hector ab Andromaches conplexibus ibat ad arma,</l>
					<l rend="indent">Et, galeam capiti quae daret, uxor erat.</l>
					<l>Summa ducum, Atrides, visa Priameide fertur</l>
					<l rend="indent">Maenadis effusis obstipuisse comis. </l>
					<l>Mars quoque deprensus fabrilia vincula sensit;</l>
					<l n="40" rend="indent">Notior in caelo fabula nulla fuit.</l>
					<l>Ipse ego segnis eram discinctaque in otia natus;</l>
					<l rend="indent">Mollierant animos lectus et umbra meos.</l>
					<l>Inpulit ignavum formosae cura puellae</l>
					<l rend="indent">Iussit et in castris aera merere suis.</l>
					<l n="45">Inde vides agilem nocturnaque bella gerentem.</l>
					<l rend="indent">Qui nolet fieri desidiosus, amet!</l>
				</div>
				<div type="poem" n="10">
					<l>Qualis ab Eurota Phrygiis avecta carinis</l>
					<l rend="indent">Coniugibus belli causa duobus erat,</l>
					<l>Qualis erat Lede, quam plumis abditus albis</l>
					<l rend="indent">Callidus in falsa lusit adulter ave,</l>
					<l n="5">Qualis Amymone siccis erravit in agris,</l>
					<l rend="indent">Cum premeret summi verticis urna comas — </l>
					<l>Talis eras; aquilamque in te taurumque timebam,</l>
					<l rend="indent">Et quidquid magno de Iove fecit amor.</l>
					<l>Nunc timor omnis abest, animique resanuit error,</l>
					<l n="10" rend="indent">Nec facies oculos iam capit ista meos.</l>
					<l>Cur sim mutatus, quaeris? quia munera poscis.</l>
					<l rend="indent">Haec te non patitur causa placere mihi.</l>
					<l>Donec eras simplex, animum cum corpore amavi;</l>
					<l rend="indent">Nunc mentis vitio laesa figura tua est.</l>
					<l n="15">Et puer est et nudus Amor; sine sordibus annos</l>
					<l rend="indent">Et nullas vestes, ut sit apertus, habet. </l>
					<l>Quid puerum Veneris pretio prostare iubetis?</l>
					<l rend="indent">Quo pretium condat, non habet ille sinum!</l>
					<l>Nec Venus apta feris Veneris nec filius armis — </l>
					<l n="20" rend="indent">Non decet inbelles aera merere deos.</l>
					<l>Stat meretrix certo cuivis mercabilis aere,</l>
					<l rend="indent">Et miseras iusso corpore quaerit opes;</l>
					<l>Devovet imperium tamen haec lenonis avari</l>
					<l rend="indent">Et, quod vos facitis sponte, coacta facit.</l>
					<l n="25">Sumite in exemplum pecudes ratione carentes;</l>
					<l rend="indent">Turpe erit, ingenium mitius esse feris.</l>
					<l>Non equa munus equum, non taurum vacca poposcit;</l>
					<l rend="indent">Non aries placitam munere captat ovem.</l>
					<l>Sola viro mulier spoliis exultat ademptis,</l>
					<l n="30" rend="indent">Sola locat noctes, sola licenda venit,</l>
					<l>Et vendit quod utrumque iuvat quod uterque petebat,</l>
					<l rend="indent">Et pretium, quanti gaudeat ipsa, facit.</l>
					<l>Quae Venus ex aequo ventura est grata duobus,</l>
					<l rend="indent">Altera cur illam vendit et alter emit?</l>
					<l n="35">Cur mihi sit damno, tibi sit lucrosa voluptas,</l>
					<l rend="indent">Quam socio motu femina virque ferunt?</l>
					<l>Non bene conducti vendunt periuria testes,</l>
					<l rend="indent">Non bene selecti iudicis arca patet.</l>
					<l>Turpe reos empta miseros defendere lingua;</l>
					<l n="40" rend="indent">Quod faciat magni, turpe tribunal, opes;</l>
					<l>Turpe tori reditu census augere paternos,</l>
					<l rend="indent">Et faciem lucro prostituisse suam.</l>
					<l>Gratia pro rebus merito debetur inemptis;</l>
					<l rend="indent">Pro male conducto gratia nulla toro. </l>
					<l n="45">Omnia conductor solvit; mercede soluta</l>
					<l rend="indent">Non manet officio debitor ille tuo.</l>
					<l>Parcite, formosae, pretium pro nocte pacisci;</l>
					<l rend="indent">Non habet eventus sordida praeda bonos.</l>
					<l>Non fuit armillas tanti pepigisse Sabinas,</l>
					<l n="50" rend="indent">Ut premerent sacrae virginis arma caput;</l>
					<l>E quibus exierat, traiecit viscera ferro</l>
					<l rend="indent">Filius, et poenae causa monile fuit.</l>
					<l>Nec tamen indignum est a divite praemia posci;</l>
					<l rend="indent">Munera poscenti quod dare possit, habet.</l>
					<l n="55">Carpite de plenis pendentes vitibus uvas;</l>
					<l rend="indent">Praebeat Alcinoi poma benignus ager!</l>
					<l>Officium pauper numeret studiumque fidemque;</l>
					<l rend="indent">Quod quis habet, dominae conferat omne suae.</l>
					<l>Est quoque carminibus meritas celebrare puellas</l>
					<l n="60" rend="indent">Dos mea; quam volui, nota fit arte mea.</l>
					<l>Scindentur vestes, gemmae frangentur et aurum;</l>
					<l rend="indent">Carmina quam tribuent, fama perennis erit.</l>
					<l>Nec dare, sed pretium posci dedignor et odi;</l>
					<l rend="indent">Quod nego poscenti, desine velle, dabo!</l>
				</div>
				<div type="poem" n="11">
					<l>Colligere incertos et in ordine ponere crines</l>
					<l rend="indent">Docta neque ancillas inter habenda Nape, </l>
					<l>Inque ministeriis furtivae cognita noctis</l>
					<l rend="indent">Utilis et dandis ingeniosa notis</l>
					<l n="5">Saepe venire ad me dubitantem hortata Corinnam,</l>
					<l rend="indent">Saepe laboranti fida reperta mihi — </l>
					<l>Accipe et ad dominam peraratas mane tabellas</l>
					<l rend="indent">Perfer et obstantes sedula pelle moras!</l>
					<l>Nec silicum venae nec durum in pectore ferrum,</l>
					<l n="10" rend="indent">Nec tibi simplicitas ordine maior adest.</l>
					<l>Credibile est et te sensisse Cupidinis arcus — </l>
					<l rend="indent">In me militiae signa tuere tuae!</l>
					<l>Si quaeret quid agam, spe noctis vivere dices;</l>
					<l rend="indent">Cetera fert blanda cera notata manu.</l>
					<l n="15">Dum loquor, hora fugit. vacuae bene redde tabellas,</l>
					<l rend="indent">Verum continuo fac tamen illa legat.</l>
					<l>Adspicias oculos mando frontemque legentis;</l>
					<l rend="indent">Et tacito vultu scire futura licet.</l>
					<l>Nec mora, perlectis rescribat multa, iubeto;</l>
					<l n="20" rend="indent">Odi, cum late splendida cera vacat.</l>
					<l>Conprimat ordinibus versus, oculosque moretur</l>
					<l rend="indent">Margine in extremo littera rasa meos.</l>
					<l>Quid digitos opus est graphio lassare tenendo?</l>
					<l rend="indent">Hoc habeat scriptum tota tabella 'veni!'</l>
					<l n="25">Non ego victrices lauro redimire tabellas</l>
					<l rend="indent">Nec Veneris media ponere in aede morer.</l>
					<l>Subscribam: 'Veneri fidas sibi Naso ministras</l>
					<l rend="indent">Dedicat, at nuper vile fuistis acer.'</l>
				</div>
				<div type="poem" n="12">
					<l>Flete meos casus — tristes rediere tabellae</l>
					<l rend="indent">Infelix hodie littera posse negat.</l>
					<l>Omina sunt aliquid; modo cum discedere vellet,</l>
					<l rend="indent">Ad limen digitos restitit icta Nape.</l>
					<l n="5">Missa foras iterum limen transire memento</l>
					<l rend="indent">Cautius atque alte sobria ferre pedem!</l>
					<l>Ite hinc, difficiles, funebria ligna, tabellae,</l>
					<l rend="indent">Tuque, negaturis cera referta notis! — </l>
					<l>Quam, puto, de longae collectam flore cicutae</l>
					<l n="10" rend="indent">Melle sub infami Corsica misit apis.</l>
					<l>At tamquam minio penitus medicata rubebas — </l>
					<l rend="indent">Ille color vere sanguinolentus erat.</l>
					<l>Proiectae triviis iaceatis, inutile lignum,</l>
					<l rend="indent">Vosque rotae frangat praetereuntis onus!</l>
					<l n="15">Illum etiam, qui vos ex arbore vertit in usum,</l>
					<l rend="indent">Convincam puras non habuisse manus.</l>
					<l>Praebuit illa arbor misero suspendia collo,</l>
					<l rend="indent">Carnifici diras praebuit illa cruces;</l>
					<l>Illa dedit turpes raucis bubonibus umbras,</l>
					<l n="20" rend="indent">Vulturis in ramis et strigis ova tulit.</l>
					<l>His ego commisi nostros insanus amores</l>
					<l rend="indent">Molliaque ad dominam verba ferenda dedi?</l>
					<l>Aptius hae capiant vadimonia garrula cerae,</l>
					<l rend="indent">Quas aliquis duro cognitor ore legat;</l>
					<l n="25">Inter ephemeridas melius tabulasque iacerent,</l>
					<l rend="indent">In quibus absumptas fleret avarus opes. </l>
					<l>Ergo ego vos rebus duplices pro nomine sensi.</l>
					<l rend="indent">Auspicii numerus non erat ipse boni.</l>
					<l>Quid precer iratus, nisi vos cariosa senectus</l>
					<l n="30" rend="indent">Rodat, et inmundo cera sit alba situ?</l>
				</div>
				<div type="poem" n="13">
					<l>Iam super oceanum venit a seniore marito</l>
					<l rend="indent">Flava pruinoso quae vehit axe diem.</l>
					<l>'Quo properas, Aurora? mane! — sic Memnonis umbris</l>
					<l rend="indent">Annua sollemni caede parentet avis!</l>
					<l n="5">Nunc iuvat in teneris dominae iacuisse lacertis;</l>
					<l rend="indent">Si quando, lateri nunc bene iuncta meo est.</l>
					<l>Nunc etiam somni pingues et frigidus aer,</l>
					<l rend="indent">Et liquidum tenui gutture cantat avis.</l>
					<l>Quo properas, ingrata viris, ingrata puellis?</l>
					<l n="10" rend="indent">Roscida purpurea supprime lora manu!</l>
					<l>Ante tuos ortus melius sua sidera servat</l>
					<l rend="indent">Navita nec media nescius errat aqua;</l>
					<l>Te surgit quamvis lassus veniente viator,</l>
					<l rend="indent">Et miles saevas aptat ad arma manus.</l>
					<l n="15">Prima bidente vides oneratos arva colentes;</l>
					<l rend="indent">Prima vocas tardos sub iuga panda boves.</l>
					<l>Tu pueros somno fraudas tradisque magistris,</l>
					<l rend="indent">Ut subeant tenerae verbera saeva manus; </l>
					<l>Atque vades sponsum stultos ante Atria mittis,</l>
					<l n="20" rend="indent">Unius ut verbi grandia damna ferant.</l>
					<l>Nec tu consulto, nec tu iucunda diserto;</l>
					<l rend="indent">Cogitur ad lites surgere uterque novas.</l>
					<l>Tu, cum feminei possint cessare labores,</l>
					<l rend="indent">Lanificam revocas ad sua pensa manum.</l>
					<l n="25">Omnia perpeterer — sed surgere mane puellas,</l>
					<l rend="indent">Quis nisi cui non est ulla puella ferat?</l>
					<l>Optavi quotiens, ne nox tibi cedere vellet,</l>
					<l rend="indent">Ne fugerent vultus sidera mota tuos!</l>
					<l>Optavi quotiens, aut ventus frangeret axem,</l>
					<l n="30" rend="indent">Aut caderet spissa nube retentus equus!</l>
					<l>Invida, quo properas? quod erat tibi filius ater,</l>
					<l rend="indent">Materni fuerat pectoris ille color.</l>
					<l n="35">Tithono vellem de te narrare liceret;</l>
					<l rend="indent">Fabula non caelo turpior ulla foret.</l>
					<l>Illum dum refugis, longo quia grandior aevo,</l>
					<l rend="indent">Surgis ad invisas a sene mane rotas.</l>
					<l>At si, quem mavis, Cephalum conplexa teneres,</l>
					<l n="40" rend="indent">Clamares: "lente currite, noctis equi!"</l>
					<l>Cur ego plectar amans, si vir tibi marcet ab annis?</l>
					<l rend="indent">Num me nupsisti conciliante seni?</l>
					<l>Adspice, quot somnos iuveni donarit amato</l>
					<l rend="indent">Luna! — neque illius forma secunda tuae.</l>
					<l n="45">Ipse deum genitor, ne te tam saepe videret,</l>
					<l rend="indent">Commisit noctes in sua vota duas.' </l>
					<l>Iurgia finieram. scires audisse: rubebat — </l>
					<l rend="indent">Nec tamen adsueto tardius orta dies!</l>
				</div>
				<div type="poem" n="14">
					<l>Dicebam 'medicare tuos desiste capillos!'</l>
					<l rend="indent">Tingere quam possis, iam tibi nulla coma est.</l>
					<l>At si passa fores, quid erat spatiosius illis?</l>
					<l rend="indent">Contigerant imum, qua patet usque, latus.</l>
					<l n="5">Quid, quod erant tenues, et quos ornare timeres?</l>
					<l rend="indent">Vela colorati qualia Seres habent,</l>
					<l>Vel pede quod gracili deducit aranea filum,</l>
					<l rend="indent">Cum leve deserta sub trabe nectit opus.</l>
					<l>Nec tamen ater erat nec erat tamen aureus ille,</l>
					<l n="10" rend="indent">Sed, quamvis neuter, mixtus uterque color — </l>
					<l>Qualem clivosae madidis in vallibus Idae</l>
					<l rend="indent">Ardua derepto cortice cedrus habet.</l>
					<l>Adde, quod et dociles et centum flexibus apti</l>
					<l rend="indent">Et tibi nullius causa doloris erant.</l>
					<l n="15">Non acus abrupit, non vallum pectinis illos.</l>
					<l rend="indent">Ornatrix tuto corpore semper erat;</l>
					<l>Ante meos saepe est oculos ornata nec umquam</l>
					<l rend="indent">Bracchia derepta saucia fecit acu.</l>
					<l>Saepe etiam nondum digestis mane capillis</l>
					<l n="20" rend="indent">Purpureo iacuit semisupina toro.</l>
					<l>Tum quoque erat neclecta decens, ut Threcia Bacche,</l>
					<l rend="indent">Cum temere in viridi gramine lassa iacet.</l>
					<l>Cum graciles essent tamen et lanuginis instar,</l>
					<l rend="indent">Heu, male vexatae quanta tulere comae! </l>
					<l n="25">Quam se praebuerunt ferro patienter et igni,</l>
					<l rend="indent">Ut fieret torto nexilis orbe sinus!</l>
					<l>Clamabam: 'scelus est istos, scelus urere crines!</l>
					<l rend="indent">Sponte decent; capiti, ferrea, parce tuo!</l>
					<l>Vim procul hinc remove! non est, qui debeat uri;</l>
					<l n="30" rend="indent">Erudit admotas ipse capillus acus.'</l>
					<l>Formosae periere comae — quas vellet Apollo,</l>
					<l rend="indent">Quas vellet capiti Bacchus inesse suo!</l>
					<l>Illis contulerim, quas quondam nuda Dione</l>
					<l rend="indent">Pingitur umenti sustinuisse manu.</l>
					<l n="35">Quid male dispositos quereris periisse capillos?</l>
					<l rend="indent">Quid speculum maesta ponis, inepta, manu?</l>
					<l>Non bene consuetis a te spectaris ocellis;</l>
					<l rend="indent">Ut placeas, debes inmemor esse tui.</l>
					<l>Non te cantatae laeserunt paelicis herbae,</l>
					<l n="40" rend="indent">Non anus Haemonia perfida lavit aqua;</l>
					<l>Nec tibi vis morbi nocuit — procul omen abesto! — </l>
					<l rend="indent">Nec minuit densas invida lingua comas.</l>
					<l>Facta manu culpaque tua dispendia sentis;</l>
					<l rend="indent">Ipsa dabas capiti mixta venena tuo.</l>
					<l n="45">Nunc tibi captivos mittet Germania crines;</l>
					<l rend="indent">Tuta triumphatae munere gentis eris.</l>
					<l>O quam saepe comas aliquo mirante rubebis,</l>
					<l rend="indent">Et dices: 'empta nunc ego merce probor,</l>
					<l>Nescio quam pro me laudat nunc iste Sygambram.</l>
					<l n="50" rend="indent">Fama tamen memini cum fuit ista mea.' </l>
					<l>Me miserum! lacrimas male continet oraque dextra</l>
					<l rend="indent">Protegit ingenuas picta rubore genas.</l>
					<l>Sustinet antiquos gremio spectatque capillos,</l>
					<l rend="indent">Ei mihi, non illo munera digna loco!</l>
					<l n="55">Collige cum vultu mentem! reparabile damnum est.</l>
					<l rend="indent">Postmodo nativa conspiciere coma.</l>
				</div>
				<div type="poem" n="15">
					<l>Quid mihi Livor edax, ignavos obicis annos,</l>
					<l rend="indent">Ingeniique vocas carmen inertis opus;</l>
					<l>Non me more patrum, dum strenua sustinet aetas,</l>
					<l rend="indent">Praemia militiae pulverulenta sequi,</l>
					<l n="5">Nec me verbosas leges ediscere nec me</l>
					<l rend="indent">Ingrato vocem prostituisse foro?</l>
					<l>Mortale est, quod quaeris, opus. mihi fama perennis</l>
					<l rend="indent">Quaeritur, in toto semper ut orbe canar.</l>
					<l>Vivet Maeonides, Tenedos dum stabit et Ide,</l>
					<l n="10" rend="indent">Dum rapidas Simois in mare volvet aquas;</l>
					<l>Vivet et Ascraeus, dum mustis uva tumebit,</l>
					<l rend="indent">Dum cadet incurva falce resecta Ceres.</l>
					<l>Battiades semper toto cantabitur orbe;</l>
					<l rend="indent">Quamvis ingenio non valet, arte valet.</l>
					<l n="15">Nulla Sophocleo veniet iactura cothurno;</l>
					<l rend="indent">Cum sole et luna semper Aratus erit;</l>
					<l>Dum fallax servus, durus pater, inproba lena</l>
					<l rend="indent">Vivent et meretrix blanda, Menandros erit; </l>
					<l>Ennius arte carens animosique Accius oris</l>
					<l n="20" rend="indent">Casurum nullo tempore nomen habent.</l>
					<l>Varronem primamque ratem quae nesciet aetas,</l>
					<l rend="indent">Aureaque Aesonio terga petita duci?</l>
					<l>Carmina sublimis tunc sunt peritura Lucreti,</l>
					<l rend="indent">Exitio terras cum dabit una dies;</l>
					<l n="25">Tityrus et segetes Aeneiaque arma legentur,</l>
					<l rend="indent">Roma triumphati dum caput orbis erit;</l>
					<l>Donec erunt ignes arcusque Cupidinis arma,</l>
					<l rend="indent">Discentur numeri, culte Tibulle, tui;</l>
					<l>Gallus et Hesperiis et Gallus notus Eois,</l>
					<l n="30" rend="indent">Et sua cum Gallo nota Lycoris erit.</l>
					<l>Ergo, cum silices, cum dens patientis aratri</l>
					<l rend="indent">Depereant aevo, carmina morte carent.</l>
					<l>Cedant carminibus reges regumque triumphi,</l>
					<l rend="indent">Cedat et auriferi ripa benigna Tagi!</l>
					<l n="35">Vilia miretur vulgus; mihi flavus Apollo</l>
					<l rend="indent">Pocula Castalia plena ministret aqua,</l>
					<l>Sustineamque coma metuentem frigora myrtum,</l>
					<l rend="indent">Atque a sollicito multus amante legar!</l>
					<l>Pascitur in vivis Livor; post fata quiescit,</l>
					<l n="40" rend="indent">Cum suus ex merito quemque tuetur honos.</l>
					<l>Ergo etiam cum me supremus adederit ignis,</l>
					<l rend="indent">Vivam, parsque mei multa superstes erit. </l>
				</div>
			</div>
			<div type="book" n="2">
				<head>Liber secundus</head>
				<div type="poem" n="1">
					<l>Hoc quoque conposui Paelignis natus aquosis,</l>
					<l rend="indent">Ille ego nequitiae Naso poeta meae.</l>
					<l>Hoc quoque iussit Amor — procul hinc, procul este, severae!</l>
					<l rend="indent">Non estis teneris apta theatra modis.</l>
					<l n="5">Me legat in sponsi facie non frigida virgo,</l>
					<l rend="indent">Et rudis ignoto tactus amore puer;</l>
					<l>Atque aliquis iuvenum quo nunc ego saucius arcu</l>
					<l rend="indent">Agnoscat flammae conscia signa suae,</l>
					<l>Miratusque diu 'quo' dicat 'ab indice doctus</l>
					<l n="10" rend="indent">Conposuit casus iste poeta meos?'</l>
					<l>Ausus eram, memini, caelestia dicere bella</l>
					<l rend="indent">Centimanumque Gyen — et satis oris erat — </l>
					<l>Cum male se Tellus ulta est, ingestaque Olympo</l>
					<l rend="indent">Ardua devexum Pelion Ossa tulit.</l>
					<l n="15">In manibus nimbos et cum Iove fulmen habebam,</l>
					<l rend="indent">Quod bene pro caelo mitteret ille suo — </l>
					<l>Clausit amica fores! ego cum Iove fulmen omisi;</l>
					<l rend="indent">Excidit ingenio Iuppiter ipse meo.</l>
					<l>Iuppiter, ignoscas! nil me tua tela iuvabant;</l>
					<l n="20" rend="indent">Clausa tuo maius ianua fulmen habet. </l>
					<l>Blanditias elegosque levis, mea tela, resumpsi;</l>
					<l rend="indent">Mollierunt duras lenia verba fores.</l>
					<l>Carmina sanguineae deducunt cornua lunae,</l>
					<l rend="indent">Et revocant niveos solis euntis equos;</l>
					<l n="25">Carmine dissiliunt abruptis faucibus angues,</l>
					<l rend="indent">Inque suos fontes versa recurrit aqua.</l>
					<l>Carminibus cessere fores, insertaque posti,</l>
					<l rend="indent">Quamvis robur erat, carmine victa sera est.</l>
					<l>Quid mihi profuerit velox cantatus Achilles?</l>
					<l n="30" rend="indent">Quid pro me Atrides alter et alter agent,</l>
					<l>Quique tot errando, quot bello, perdidit annos,</l>
					<l rend="indent">Raptus et Haemoniis flebilis Hector equis?</l>
					<l>At facie tenerae laudata saepe puellae,</l>
					<l rend="indent">Ad vatem, pretium carminis, ipsa venit.</l>
					<l n="35">Magna datur merces! heroum clara valete</l>
					<l rend="indent">Nomina; non apta est gratia vestra mihi!</l>
					<l>Ad mea formosos vultus adhibete, puellae,</l>
					<l rend="indent">Carmina, purpureus quae mihi dictat Amor!</l>
				</div>
				<div type="poem" n="2">
					<l>Quem penes est dominam servandi cura, Bagoa,</l>
					<l rend="indent">Dum perago tecum pauca, sed apta, vaca.</l>
					<l>Hesterna vidi spatiantem luce puellam</l>
					<l rend="indent">Illa, quae Danai porticus agmen habet.</l>
					<l n="5">Protinus, ut placuit, misi scriptoque rogavi.</l>
					<l rend="indent">Rescripsit trepida 'non licet!' illa manu; </l>
					<l>Et, cur non liceat, quaerenti reddita causa est,</l>
					<l rend="indent">Quod nimium dominae cura molesta tua est.</l>
					<l>Si sapis, o custos, odium, mihi crede, mereri</l>
					<l n="10" rend="indent">Desine; quem metuit quisque, perisse cupit.</l>
					<l>Vir quoque non sapiens; quid enim servare laboret,</l>
					<l rend="indent">Unde nihil, quamvis non tueare, perit?</l>
					<l>Sed gerat ille suo morem furiosus amori</l>
					<l rend="indent">Et castum, multis quod placet, esse putet;</l>
					<l n="15">Huic furtiva tuo libertas munere detur,</l>
					<l rend="indent">Quam dederis illi, reddat ut illa tibi.</l>
					<l>Conscius esse velis — domina est obnoxia servo;</l>
					<l rend="indent">Conscius esse times — dissimulare licet.</l>
					<l>Scripta leget secum — matrem misisse putato!</l>
					<l n="20" rend="indent">Venerit ignotus — postmodo notus erit.</l>
					<l>Ibit ad adfectam, quae non languebit, amicam:</l>
					<l rend="indent">Visat! iudiciis aegra sit illa tuis.</l>
					<l>Si faciet tarde, ne te mora longa fatiget,</l>
					<l rend="indent">Inposita gremio stertere fronte potes.</l>
					<l n="25">Nec tu, linigeram fieri quid possit ad Isim,</l>
					<l rend="indent">Quaesieris nec tu curva theatra time!</l>
					<l>Conscius adsiduos commissi tollet honores — </l>
					<l rend="indent">Quis minor est autem quam tacuisse labor?</l>
					<l>Ille placet versatque domum neque verbera sentit;</l>
					<l n="30" rend="indent">Ille potens — alii, sordida turba, iacent.</l>
					<l>Huic, verae ut lateant causae, finguntur inanes;</l>
					<l rend="indent">Atque ambo domini, quod probat una, probant.</l>
					<l>Cum bene vir traxit vultum rugasque coegit,</l>
					<l rend="indent">Quod voluit fieri blanda puella, facit. </l>
					<l n="35">Sed tamen interdum tecum quoque iurgia nectat,</l>
					<l rend="indent">Et simulet lacrimas carnificemque vocet.</l>
					<l>Tu contra obiciens, quae tuto diluat illa,</l>
					<l rend="indent">Et veris falso crimine deme fidem.</l>
					<l>Sic tibi semper honos, sic alta peculia crescent.</l>
					<l n="40" rend="indent">Haec fac, in exiguo tempore liber eris.</l>
					<l>Adspicis indicibus nexas per colla catenas?</l>
					<l rend="indent">Squalidus orba fide pectora carcer habet.</l>
					<l>Quaerit aquas in aquis et poma fugacia captat</l>
					<l rend="indent">Tantalus — hoc illi garrula lingua dedit.</l>
					<l n="45">Dum nimium servat custos Iunonius Io,</l>
					<l rend="indent">Ante suos annos occidit; illa dea est!</l>
					<l>Vidi ego conpedibus liventia crura gerentem,</l>
					<l rend="indent">Unde vir incestum scire coactus erat.</l>
					<l>Poena minor merito. nocuit mala lingua duobus;</l>
					<l n="50" rend="indent">Vir doluit, famae damna puella tulit.</l>
					<l>Crede mihi, nulli sunt crimina grata marito,</l>
					<l rend="indent">Nec quemquam, quamvis audiat, illa iuvant.</l>
					<l>Seu tepet, indicium securas prodis ad aures;</l>
					<l rend="indent">Sive amat, officio fit miser ille tuo.</l>
					<l n="55">Culpa nec ex facili quamvis manifesta probatur;</l>
					<l rend="indent">Iudicis illa sui tuta favore venit.</l>
					<l>Viderit ipse licet, credet tamen ille neganti</l>
					<l rend="indent">Damnabitque oculos et sibi verba dabit.</l>
					<l>Adspiciat dominae lacrimas, plorabit et ipse,</l>
					<l n="60" rend="indent">Et dicet: 'poenas garrulus iste dabit!'</l>
					<l>Quid dispar certamen inis? tibi verbera victo</l>
					<l rend="indent">Adsunt, in gremio iudicis illa sedet. </l>
					<l>Non scelus adgredimur, non ad miscenda coimus</l>
					<l rend="indent">Toxica, non stricto fulminat ense manus.</l>
					<l n="65">Quaerimus, ut tuto per te possimus amare.</l>
					<l rend="indent">Quid precibus nostris mollius esse potest?</l>
				</div>
				<div type="poem" n="3">
					<l>Ei mihi, quod dominam nec vir nec femina servas</l>
					<l rend="indent">Mutua nec Veneris gaudia nosse potes!</l>
					<l>Qui primus pueris genitalia membra recidit,</l>
					<l rend="indent">Vulnera quae fecit, debuit ipse pati.</l>
					<l n="5">Mollis in obsequium facilisque rogantibus esses,</l>
					<l rend="indent">Si tuus in quavis praetepuisset amor.</l>
					<l>Non tu natus equo, non fortibus utilis armis;</l>
					<l rend="indent">Bellica non dextrae convenit hasta tuae.</l>
					<l>Ista mares tractent; tu spes depone viriles.</l>
					<l n="10" rend="indent">Sunt tibi cum domina signa ferenda tua.</l>
					<l>Hanc inple meritis, huius tibi gratia prosit;</l>
					<l rend="indent">Si careas illa, quis tuus usus erit?</l>
					<l>Est etiam facies, sunt apti lusibus anni;</l>
					<l rend="indent">Indigna est pigro forma perire situ.</l>
					<l n="15">Fallere te potuit, quamvis habeare molestus;</l>
					<l rend="indent">Non caret effectu, quod voluere duo.</l>
					<l>Aptius ut fuerit precibus temptasse, rogamus,</l>
					<l rend="indent">Dum bene ponendi munera tempus habes. </l>
				</div>
				<div type="poem" n="4">
					<l>Non ego mendosos ausim defendere mores</l>
					<l rend="indent">Falsaque pro vitiis arma movere meis.</l>
					<l>Confiteor — siquid prodest delicta fateri;</l>
					<l rend="indent">In mea nunc demens crimina fassus eo.</l>
					<l n="5">Odi, nec possum, cupiens, non esse quod odi;</l>
					<l rend="indent">Heu, quam quae studeas ponere ferre grave est!</l>
					<l>Nam desunt vires ad me mihi iusque regendum;</l>
					<l rend="indent">Auferor ut rapida concita puppis aqua.</l>
					<l>Non est certa meos quae forma invitet amores — </l>
					<l n="10" rend="indent">Centum sunt causae, cur ego semper amem.</l>
					<l>Sive aliqua est oculos in humum deiecta modestos,</l>
					<l rend="indent">Uror, et insidiae sunt pudor ille meae;</l>
					<l>Sive procax aliqua est, capior, quia rustica non est,</l>
					<l rend="indent">Spemque dat in molli mobilis esse toro.</l>
					<l n="15">Aspera si visa est rigidasque imitata Sabinas,</l>
					<l rend="indent">Velle, sed ex alto dissimulare puto.</l>
					<l>Sive es docta, places raras dotata per artes;</l>
					<l rend="indent">Sive rudis, placita es simplicitate tua.</l>
					<l>Est, quae Callimachi prae nostris rustica dicat</l>
					<l n="20" rend="indent">Carmina — cui placeo, protinus ipsa placet.</l>
					<l>Est etiam, quae me vatem et mea carmina culpet — </l>
					<l rend="indent">Culpantis cupiam sustinuisse femur.</l>
					<l>Molliter incedit — motu capit; altera dura est — </l>
					<l rend="indent">At poterit tacto mollior esse viro.</l>
					<l n="25">Haec quia dulce canit flectitque facillima vocem,</l>
					<l rend="indent">Oscula cantanti rapta dedisse velim; </l>
					<l>Haec querulas habili percurrit pollice chordas — </l>
					<l rend="indent">Tam doctas quis non possit amare manus?</l>
					<l>Illa placet gestu numerosaque bracchia ducit</l>
					<l n="30" rend="indent">Et tenerum molli torquet ab arte latus — </l>
					<l>Ut taceam de me, qui causa tangor ab omni,</l>
					<l rend="indent">Illic Hippolytum pone, Priapus erit!</l>
					<l>Tu, quia tam longa es, veteres heroidas aequas</l>
					<l rend="indent">Et potes in toto multa iacere toro.</l>
					<l n="35">Haec habilis brevitate sua est. corrumpor utraque;</l>
					<l rend="indent">Conveniunt voto longa brevisque meo.</l>
					<l>Non est culta — subit, quid cultae accedere possit;</l>
					<l rend="indent">Ornata est — dotes exhibet ipsa suas.</l>
					<l>Candida me capiet, capiet me flava puella,</l>
					<l n="40" rend="indent">Est etiam in fusco grata colore Venus.</l>
					<l>Seu pendent nivea pulli cervice capilli,</l>
					<l rend="indent">Leda fuit nigra conspicienda coma;</l>
					<l>Seu flavent, placuit croceis Aurora capillis.</l>
					<l rend="indent">Omnibus historiis se meus aptat amor.</l>
					<l n="45">Me nova sollicitat, me tangit serior aetas;</l>
					<l rend="indent">Haec melior, specie corporis illa placet.</l>
					<l>Denique quas tota quisquam probet urbe puellas,</l>
					<l rend="indent">Noster in has omnis ambitiosus amor.</l>
				</div>
				<div type="poem" n="5">
					<l>Nullus amor tanti est — abeas, pharetrate Cupido! — </l>
					<l rend="indent">Ut mihi sint totiens maxima vota mori. </l>
					<l>Vota mori mea sunt, cum te peccasse recordor,</l>
					<l rend="indent">O mihi perpetuum nata puella malum!</l>
					<l n="5">Non male deletae nudant tua facta tabellae,</l>
					<l rend="indent">Nec data furtive munera crimen habent.</l>
					<l>O utinam arguerem sic, ut non vincere possem!</l>
					<l rend="indent">Me miserum! quare tam bona causa mea est?</l>
					<l>Felix, qui quod amat defendere fortiter audet,</l>
					<l n="10" rend="indent">Cui sua 'non feci!' dicere amica potest.</l>
					<l>Ferreus est nimiumque suo favet ille dolori,</l>
					<l rend="indent">Cui petitur victa palma cruenta rea.</l>
					<l>Ipse miser vidi, cum me dormire putares,</l>
					<l rend="indent">Sobrius adposito crimina vestra mero.</l>
					<l n="15">Multa supercilio vidi vibrante loquentes;</l>
					<l rend="indent">Nutibus in vestris pars bona vocis erat.</l>
					<l>Non oculi tacuere tui, conscriptaque vino</l>
					<l rend="indent">Mensa, nec in digitis littera nulla fuit.</l>
					<l>Sermonem agnovi, quod non videatur, agentem</l>
					<l n="20" rend="indent">Verbaque pro certis iussa valere notis.</l>
					<l>Iamque frequens ierat mensa conviva relicta;</l>
					<l rend="indent">Conpositi iuvenes unus et alter erant.</l>
					<l>Inproba tum vero iungentes oscula vidi — </l>
					<l rend="indent">Illa mihi lingua nexa fuisse liquet — </l>
					<l n="25">Qualia non fratri tulerit germana severo,</l>
					<l rend="indent">Sed tulerit cupido mollis amica viro;</l>
					<l>Qualia credibile est non Phoebo ferre Dianam,</l>
					<l rend="indent">Sed Venerem Marti saepe tulisse suo.</l>
					<l>'Quid facis?' exclamo, 'quo nunc mea gaudia differs?</l>
					<l n="30" rend="indent">Iniciam dominas in mea iura manus! </l>
					<l>Haec tibi sunt mecum, mihi sunt communia tecum — </l>
					<l rend="indent">In bona cur quisquam tertius ista venit?'</l>
					<l>Haec ego, quaeque dolor linguae dictavit; at illi</l>
					<l rend="indent">Conscia purpureus venit in ora pudor,</l>
					<l n="35">Quale coloratum Tithoni coniuge caelum</l>
					<l rend="indent">Subrubet, aut sponso visa puella novo;</l>
					<l>Quale rosae fulgent inter sua lilia mixtae,</l>
					<l rend="indent">Aut ubi cantatis Luna laborat equis,</l>
					<l>Aut quod, ne longis flavescere possit ab annis,</l>
					<l n="40" rend="indent">Maeonis Assyrium femina tinxit ebur.</l>
					<l>Hic erat aut alicui color ille simillimus horum,</l>
					<l rend="indent">Et numquam visu pulchrior illa fuit.</l>
					<l>Spectabat terram — terram spectare decebat;</l>
					<l rend="indent">Maesta erat in vultu — maesta decenter erat.</l>
					<l n="45">Sicut erant, et erant culti, laniare capillos</l>
					<l rend="indent">Et fuit in teneras impetus ire genas — </l>
					<l>Ut faciem vidi, fortes cecidere lacerti;</l>
					<l rend="indent">Defensa est armis nostra puella suis.</l>
					<l>Qui modo saevus eram, supplex ultroque rogavi,</l>
					<l n="50" rend="indent">Oscula ne nobis deteriora daret.</l>
					<l>Risit et ex animo dedit optima — qualia possent</l>
					<l rend="indent">Excutere irato tela trisulca Iovi;</l>
					<l>Torqueor infelix, ne tam bona senserit alter,</l>
					<l rend="indent">Et volo non ex hac illa fuisse nota.</l>
					<l n="55">Haec quoque, quam docui, multo meliora fuerunt,</l>
					<l rend="indent">Et quiddam visa est addidicisse novi.</l>
					<l>Quod nimium placuere, malum est, quod tota labellis</l>
					<l rend="indent">Lingua tua est nostris, nostra recepta tuis.</l>
					<l>Nec tamen hoc unum doleo — non oscula tantum</l>
					<l n="60" rend="indent">Iuncta queror, quamvis haec quoque iuncta queror;</l>
					<l>Illa nisi in lecto nusquam potuere doceri.</l>
					<l rend="indent">Nescio quis pretium grande magister habet. </l>
				</div>
				<div type="poem" n="6">
					<l>Psittacus, Eois imitatrix ales ab Indis,</l>
					<l rend="indent">Occidit — exequias ite frequenter, aves!</l>
					<l>Ite, piae volucres, et plangite pectora pinnis</l>
					<l rend="indent">Et rigido teneras ungue notate genas;</l>
					<l n="5">Horrida pro maestis lanietur pluma capillis,</l>
					<l rend="indent">Pro longa resonent carmina vestra tuba!</l>
					<l>Quod scelus Ismarii quereris, Philomela, tyranni,</l>
					<l rend="indent">Expleta est annis ista querela suis;</l>
					<l>Alitis in rarae miserum devertere funus — </l>
					<l n="10" rend="indent">Magna, sed antiqua est causa doloris Itys.</l>
					<l>Omnes, quae liquido libratis in aere cursus,</l>
					<l rend="indent">Tu tamen ante alios, turtur amice, dole!</l>
					<l>Plena fuit vobis omni concordia vita,</l>
					<l rend="indent">Et stetit ad finem longa tenaxque fides.</l>
					<l n="15">Quod fuit Argolico iuvenis Phoceus Orestae,</l>
					<l rend="indent">Hoc tibi, dum licuit, psittace, turtur erat.</l>
					<l>Quid tamen ista fides, quid rari forma coloris,</l>
					<l rend="indent">Quid vox mutandis ingeniosa sonis,</l>
					<l>Quid iuvat, ut datus es, nostrae placuisse puellae? — </l>
					<l n="20" rend="indent">Infelix, avium gloria, nempe iaces!</l>
					<l>Tu poteras fragiles pinnis hebetare zmaragdos</l>
					<l rend="indent">Tincta gerens rubro Punica rostra croco.</l>
					<l>Non fuit in terris vocum simulantior ales — </l>
					<l rend="indent">Reddebas blaeso tam bene verba sono!</l>
					<l n="25">Raptus es invidia — non tu fera bella movebas;</l>
					<l rend="indent">Garrulus et placidae pacis amator eras. </l>
					<l>Ecce, coturnices inter sua proelia vivunt;</l>
					<l rend="indent">Forsitan et fiunt inde frequenter anus.</l>
					<l>Plenus eras minimo, nec prae sermonis amore</l>
					<l n="30" rend="indent">In multos poteras ora vacare cibos.</l>
					<l>Nux erat esca tibi, causaeque papavera somni,</l>
					<l rend="indent">Pellebatque sitim simplicis umor aquae.</l>
					<l>Vivit edax vultur ducensque per aera gyros</l>
					<l rend="indent">Miluus et pluviae graculus auctor aquae;</l>
					<l n="35">Vivit et armiferae cornix invisa Minervae — </l>
					<l rend="indent">Illa quidem saeclis vix moritura novem;</l>
					<l>Occidit illa loquax humanae vocis imago,</l>
					<l rend="indent">Psittacus, extremo munus ab orbe datum!</l>
					<l>Optima prima fere manibus rapiuntur avaris;</l>
					<l n="40" rend="indent">Inplentur numeris deteriora suis.</l>
					<l>Tristia Phylacidae Thersites funera vidit,</l>
					<l rend="indent">Iamque cinis vivis fratribus Hector erat.</l>
					<l>Quid referam timidae pro te pia vota puellae — </l>
					<l rend="indent">Vota procelloso per mare rapta Noto?</l>
					<l n="45">Septima lux venit non exhibitura sequentem,</l>
					<l rend="indent">Et stabat vacuo iam tibi Parca colo.</l>
					<l>Nec tamen ignavo stupuerunt verba palato;</l>
					<l rend="indent">Clamavit moriens lingua: 'Corinna, vale!'</l>
					<l>Colle sub Elysio nigra nemus ilice frondet,</l>
					<l n="50" rend="indent">Udaque perpetuo gramine terra viret.</l>
					<l>Siqua fides dubiis, volucrum locus ille piarum</l>
					<l rend="indent">Dicitur, obscenae quo prohibentur aves.</l>
					<l>Illic innocui late pascuntur olores</l>
					<l rend="indent">Et vivax phoenix, unica semper avis;</l>
					<l n="55">Explicat ipsa suas ales Iunonia pinnas,</l>
					<l rend="indent">Oscula dat cupido blanda columba mari. </l>
					<l>Psittacus has inter nemorali sede receptus</l>
					<l rend="indent">Convertit volucres in sua verba pias.</l>
					<l>Ossa tegit tumulus — tumulus pro corpore magnus — </l>
					<l n="60" rend="indent">Quo lapis exiguus par sibi carmen habet:</l>
					<l>Colligor ex ipso dominae placuisse sepulcro.</l>
					<l rend="indent">Ora fuere mihi plus ave docta loqui.</l>
				</div>
				<div type="poem" n="7">
					<l>Ergo sufficiam reus in nova crimina semper?</l>
					<l rend="indent">Ut vincam, totiens dimicuisse piget.</l>
					<l>Sive ego marmorei respexi summa theatri,</l>
					<l rend="indent">Eligis e multis, unde dolere velis;</l>
					<l n="5">Candida seu tacito vidit me femina vultu,</l>
					<l rend="indent">In vultu tacitas arguis esse notas.</l>
					<l>Siquam laudavi, misero petis ungue capillos;</l>
					<l rend="indent">Si culpo, crimen dissimulare putas.</l>
					<l>Sive bonus color est, in te quoque frigidus esse,</l>
					<l n="10" rend="indent">Seu malus, alterius dicor amore mori.</l>
					<l>Atque ego peccati vellem mihi conscius essem!</l>
					<l rend="indent">Aequo animo poenam, qui meruere, ferunt;</l>
					<l>Nunc temere insimulas credendoque omnia frustra</l>
					<l rend="indent">Ipsa vetas iram pondus habere tuam.</l>
					<l n="15">Adspice, ut auritus miserandae sortis asellus</l>
					<l rend="indent">Adsiduo domitus verbere lentus eat! </l>
					<l>Ecce novum crimen! sollers ornare Cypassis</l>
					<l rend="indent">Obicitur dominae contemerasse torum.</l>
					<l>Di melius, quam me, si sit peccasse libido,</l>
					<l n="20" rend="indent">Sordida contemptae sortis amica iuvet!</l>
					<l>Quis Veneris famulae conubia liber inire</l>
					<l rend="indent">Tergaque conplecti verbere secta velit?</l>
					<l>Adde, quod ornandis illa est operata capillis</l>
					<l rend="indent">Et tibi perdocta est grata ministra manu — </l>
					<l n="25">Scilicet ancillam, quae tam tibi fida, rogarem!</l>
					<l rend="indent">Quid, nisi ut indicio iuncta repulsa foret?</l>
					<l>Per Venerem iuro puerique volatilis arcus,</l>
					<l rend="indent">Me non admissi criminis esse reum!</l>
				</div>
				<div type="poem" n="8">
					<l>Ponendis in mille modos perfecta capillis,</l>
					<l rend="indent">Comere sed solas digna, Cypassi, deas,</l>
					<l>Et mihi iucundo non rustica cognita furto,</l>
					<l rend="indent">Apta quidem dominae, sed magis apta mihi — </l>
					<l n="5">Quis fuit inter nos sociati corporis index?</l>
					<l rend="indent">Sensit concubitus unde Corinna tuos?</l>
					<l>Num tamen erubui? num, verbo lapsus in ullo,</l>
					<l rend="indent">Furtivae Veneris conscia signa dedi?</l>
					<l>Quid, quod in ancilla siquis delinquere possit,</l>
					<l n="10" rend="indent">Illum ego contendi mente carere bona?</l>
					<l>Thessalus ancillae facie Briseidos arsit;</l>
					<l rend="indent">Serva Mycenaeo Phoebas amata duci.</l>
					<l>Nec sum ego Tantalide maior, nec maior Achille;</l>
					<l rend="indent">Quod decuit reges, cur mihi turpe putem? </l>
					<l n="15">Ut tamen iratos in te defixit ocellos,</l>
					<l rend="indent">Vidi te totis erubuisse genis;</l>
					<l>At quanto, si forte refers, praesentior ipse</l>
					<l rend="indent">Per Veneris feci numina magna fidem!</l>
					<l>Tu, dea, tu iubeas animi periuria puri</l>
					<l n="20" rend="indent">Carpathium tepidos per mare ferre Notos!</l>
					<l>Pro quibus officiis pretium mihi dulce repende</l>
					<l rend="indent">Concubitus hodie, fusca Cypassi, tuos!</l>
					<l>Quid renuis fingisque novos, ingrata, timores?</l>
					<l rend="indent">Unum est e dominis emeruisse satis.</l>
					<l n="25">Quod si stulta negas, index anteacta fatebor,</l>
					<l rend="indent">Et veniam culpae proditor ipse meae,</l>
					<l>Quoque loco tecum fuerim, quotiensque, Cypassi,</l>
					<l rend="indent">Narrabo dominae, quotque quibusque modis!</l>
				</div>
				<div type="poem" n="9a">
					<l>O numquam pro re satis indignande Cupido,</l>
					<l rend="indent">O in corde meo desidiose puer — </l>
					<l>Quid me, qui miles numquam tua signa reliqui,</l>
					<l rend="indent">Laedis, et in castris vulneror ipse meis?</l>
					<l n="5">Cur tua fax urit, figit tuus arcus amicos?</l>
					<l rend="indent">Gloria pugnantes vincere maior erat.</l>
					<l>Quid? non Haemonius, quem cuspide perculit, heros</l>
					<l rend="indent">Confossum medica postmodo iuvit ope? </l>
					<l>Venator sequitur fugientia; capta relinquit</l>
					<l n="10" rend="indent">Semper et inventis ulteriora petit.</l>
					<l>Nos tua sentimus, populus tibi deditus, arma;</l>
					<l rend="indent">Pigra reluctanti cessat in hoste manus.</l>
					<l>Quid iuvat in nudis hamata retundere tela</l>
					<l rend="indent">Ossibus? ossa mihi nuda relinquit amor.</l>
					<l n="15">Tot sine amore viri, tot sunt sine amore puellae! — </l>
					<l rend="indent">Hinc tibi cum magna laude triumphus eat.</l>
					<l>Roma, nisi inmensum vires promosset in orbem,</l>
					<l rend="indent">Stramineis esset nunc quoque tecta casis.</l>
					<l>Fessus in acceptos miles deducitur agros;</l>
					<l n="20" rend="indent">Mittitur in saltus carcere liber equus;</l>
					<l>Longaque subductam celant navalia pinum,</l>
					<l rend="indent">Tutaque deposito poscitur ense rudis.</l>
					<l>Me quoque, qui totiens merui sub amore puellae,</l>
					<l rend="indent">Defunctum placide vivere tempus erat.</l>
				</div>
				<div type="poem" n="9b">
					<l n="25">'Vive' deus 'posito' siquis mihi dicat 'amore!'</l>
					<l rend="indent">Deprecer — usque adeo dulce puella malum est.</l>
					<l>Cum bene pertaesum est, animoque relanguit ardor,</l>
					<l rend="indent">Nescio quo miserae turbine mentis agor.</l>
					<l>Ut rapit in praeceps dominum spumantia frustra</l>
					<l n="30" rend="indent">Frena retentantem durior oris equus;</l>
					<l>Ut subitus, prope iam prensa tellure, carinam</l>
					<l rend="indent">Tangentem portus ventus in alta rapit — </l>
					<l>Sic me saepe refert incerta Cupidinis aura,</l>
					<l rend="indent">Notaque purpureus tela resumit Amor. </l>
					<l n="35">Fige, puer! positis nudus tibi praebeor armis;</l>
					<l rend="indent">Hic tibi sunt vires, hac tua dextra facit;</l>
					<l>Huc tamquam iussae veniunt iam sponte sagittae — </l>
					<l rend="indent">Vix illis prae me nota pharetra sua est!</l>
					<l>Infelix, tota quicumque quiescere nocte</l>
					<l n="40" rend="indent">Sustinet et somnos praemia magna vocat!</l>
					<l>Stulte, quid est somnus, gelidae nisi mortis imago!</l>
					<l rend="indent">Longa quiescendi tempora fata dabunt.</l>
					<l>Me modo decipiant voces fallacis amicae;</l>
					<l rend="indent">Sperando certe gaudia magna feram.</l>
					<l n="45">Et modo blanditias dicat, modo iurgia nectat;</l>
					<l rend="indent">Saepe fruar domina, saepe repulsus eam.</l>
					<l>Quod dubius Mars est, per te, privigne Cupido, est;</l>
					<l rend="indent">Et movet exemplo vitricus arma tuo.</l>
					<l>Tu levis es multoque tuis ventosior alis,</l>
					<l n="50" rend="indent">Gaudiaque ambigua dasque negasque fide.</l>
					<l>Si tamen exaudis, pulchra cum matre, Cupido,</l>
					<l rend="indent">Indeserta meo pectore regna gere!</l>
					<l>Accedant regno, nimium vaga turba, puellae!</l>
					<l rend="indent">Ambobus populis sic venerandus eris.</l>
				</div>
				<div type="poem" n="10">
					<l>Tu mihi, tu certe, memini, Graecine, negabas</l>
					<l rend="indent">Uno posse aliquem tempore amare duas.</l>
					<l>Per te ego decipior, per te deprensus inermis — </l>
					<l rend="indent">Ecce, duas uno tempore turpis amo! </l>
					<l n="5">Utraque formosa est, operosae cultibus ambae;</l>
					<l rend="indent">Artibus in dubio est haec sit an illa prior.</l>
					<l>Pulchrior hac illa est, haec est quoque pulchrior illa;</l>
					<l rend="indent">Et magis haec nobis, et magis illa placet!</l>
					<l>Erro, velut ventis discordibus acta phaselos,</l>
					<l n="10" rend="indent">Dividuumque tenent alter et alter amor.</l>
					<l>Quid geminas, Erycina, meos sine fine dolores?</l>
					<l rend="indent">Non erat in curas una puella satis?</l>
					<l>Quid folia arboribus, quid pleno sidera caelo,</l>
					<l rend="indent">In freta collectas alta quid addis aquas?</l>
					<l n="15">Sed tamen hoc melius, quam si sine amore iacerem — </l>
					<l rend="indent">Hostibus eveniat vita severa meis!</l>
					<l>Hostibus eveniat viduo dormire cubili</l>
					<l rend="indent">Et medio laxe ponere membra toro!</l>
					<l>At mihi saevus amor somnos abrumpat inertes,</l>
					<l n="20" rend="indent">Simque mei lecti non ego solus onus!</l>
					<l>Me mea disperdat nullo prohibente puella — </l>
					<l rend="indent">Si satis una potest, si minus una, duae!</l>
					<l>Sufficiam — graciles, non sunt sine viribus artus;</l>
					<l rend="indent">Pondere, non nervis corpora nostra carent;</l>
					<l n="25">Et lateri dabit in vires alimenta voluptas.</l>
					<l rend="indent">Decepta est opera nulla puella mea;</l>
					<l>Saepe ego lascive consumpsi tempora noctis,</l>
					<l rend="indent">Utilis et forti corpore mane fui.</l>
					<l>Felix, quem Veneris certamina mutua perdunt!</l>
					<l n="30" rend="indent">Di faciant, leti causa sit ista mei!</l>
					<l>Induat adversis contraria pectora telis</l>
					<l rend="indent">Miles et aeternum sanguine nomen emat.</l>
					<l>Quaerat avarus opes et, quae lassarit arando,</l>
					<l rend="indent">Aequora periuro naufragus ore bibat. </l>
					<l n="35">At mihi contingat Veneris languescere motu,</l>
					<l rend="indent">Cum moriar, medium solvar et inter opus;</l>
					<l>Atque aliquis nostro lacrimans in funere dicat:</l>
					<l rend="indent">'Conveniens vitae mors fuit ista tuae!'</l>
				</div>
				<div type="poem" n="11">
					<l>Prima malas docuit mirantibus aequoris undis</l>
					<l rend="indent">Peliaco pinus vertice caesa vias,</l>
					<l>Quae concurrentis inter temeraria cautes</l>
					<l rend="indent">Conspicuam fulvo vellere vexit ovem.</l>
					<l n="5">O utinam, nequis remo freta longa moveret,</l>
					<l rend="indent">Argo funestas pressa bibisset aquas!</l>
					<l>Ecce, fugit notumque torum sociosque Penates</l>
					<l rend="indent">Fallacisque vias ire Corinna parat.</l>
					<l>Quam tibi, me miserum, Zephyros Eurosque timebo</l>
					<l n="10" rend="indent">Et gelidum Borean egelidumque Notum!</l>
					<l>Non illic urbes, non tu mirabere silvas;</l>
					<l rend="indent">Una est iniusti caerula forma maris.</l>
					<l>Nec medius tenuis conchas pictosque lapillos</l>
					<l rend="indent">Pontus habet; bibuli litoris illa mora est.</l>
					<l n="15">Litora marmoreis pedibus signate, puellae;</l>
					<l rend="indent">Hactenus est tutum — cetera caeca via est.</l>
					<l>Et vobis alii ventorum proelia narrent;</l>
					<l rend="indent">Quas Scylla infestet, quasve Charybdis aquas;</l>
					<l>Et quibus emineant violenta Ceraunia saxis;</l>
					<l n="20" rend="indent">Quo lateant Syrtes magna minorque sinu.</l>
					<l>Haec alii referant ad vos; quod quisque loquetur,</l>
					<l rend="indent">Credite! credenti nulla procella nocet. </l>
					<l>Sero respicitur tellus, ubi fune soluto</l>
					<l rend="indent">Currit in inmensum panda carina salum;</l>
					<l n="25">Navita sollicitus cum ventos horret iniquos</l>
					<l rend="indent">Et prope tam letum, quam prope cernit aquam.</l>
					<l>Quod si concussas Triton exasperet undas,</l>
					<l rend="indent">Quam tibi sit toto nullus in ore color!</l>
					<l>Tum generosa voces fecundae sidera Ledae</l>
					<l n="30" rend="indent">Et 'felix,' dicas 'quem sua terra tenet!'</l>
					<l>Tutius est fovisse torum, legisse libellos,</l>
					<l rend="indent">Threiciam digitis increpuisse lyram.</l>
					<l>At, si vana ferunt volucres mea dicta procellae,</l>
					<l rend="indent">Aequa tamen puppi sit Galatea tuae!</l>
					<l n="35">Vestrum crimen erit talis iactura puellae,</l>
					<l rend="indent">Nereidesque deae Nereidumque pater.</l>
					<l>Vade memor nostri vento reditura secundo;</l>
					<l rend="indent">Inpleat illa tuos fortior aura sinus!</l>
					<l>Tum mare in haec magnus proclinet litora Nereus;</l>
					<l n="40" rend="indent">Huc venti spirent, huc agat aestus aquas!</l>
					<l>Ipsa roges, Zephyri veniant in lintea pleni,</l>
					<l rend="indent">Ipsa tua moveas turgida vela manu!</l>
					<l>Primus ego adspiciam notam de litore puppim,</l>
					<l rend="indent">Et dicam: 'nostros advehit illa deos!'</l>
					<l n="45">Excipiamque umeris et multa sine ordine carpam</l>
					<l rend="indent">Oscula. pro reditu victima vota cadet;</l>
					<l>Inque tori formam molles sternentur harenae,</l>
					<l rend="indent">Et cumulus mensae quilibet esse potest.</l>
					<l>Illic adposito narrabis multa Lyaeo — </l>
					<l n="50" rend="indent">Paene sit ut mediis obruta navis aquis; </l>
					<l>Dumque ad me properas, neque iniquae tempora noctis</l>
					<l rend="indent">Nec te praecipites extimuisse Notos.</l>
					<l>Omnia pro veris credam, sint ficta licebit — </l>
					<l rend="indent">Cur ego non votis blandiar ipse meis?</l>
					<l n="55">Haec mihi quamprimum caelo nitidissimus alto</l>
					<l rend="indent">Lucifer admisso tempora portet equo!</l>
				</div>
				<div type="poem" n="12">
					<l>Ite triumphales circum mea tempora laurus!</l>
					<l rend="indent">Vicimus: in nostro est, ecce, Corinna sinu,</l>
					<l>Quam vir, quam custos, quam ianua firma, tot hostes,</l>
					<l rend="indent">Servabant, nequa posset ab arte capi!</l>
					<l n="5">Haec est praecipuo victoria digna triumpho,</l>
					<l rend="indent">In qua, quaecumque est, sanguine praeda caret.</l>
					<l>Non humiles muri, non parvis oppida fossis</l>
					<l rend="indent">Cincta, sed est ductu capta puella meo!</l>
					<l>Pergama cum caderent bello superata bilustri,</l>
					<l n="10" rend="indent">Ex tot in Atridis pars quota laudis erat?</l>
					<l>At mea seposita est et ab omni milite dissors</l>
					<l rend="indent">Gloria, nec titulum muneris alter habet.</l>
					<l>Me duce ad hanc voti finem, me milite veni;</l>
					<l rend="indent">Ipse eques, ipse pedes, signifer ipse fui.</l>
					<l n="15">Nec casum fortuna meis inmiscuit actis — </l>
					<l rend="indent">Huc ades, o cura parte Triumphe mea!</l>
					<l>Nec belli est nova causa mei. nisi rapta fuisset</l>
					<l rend="indent">Tyndaris, Europae pax Asiaeque foret. </l>
					<l>Femina silvestris Lapithas populumque biformem</l>
					<l n="20" rend="indent">Turpiter adposito vertit in arma mero;</l>
					<l>Femina Troianos iterum nova bella movere</l>
					<l rend="indent">Inpulit in regno, iuste Latine, tuo;</l>
					<l>Femina Romanis etiamnunc urbe recenti</l>
					<l rend="indent">Inmisit soceros armaque saeva dedit.</l>
					<l n="25">Vidi ego pro nivea pugnantes coniuge tauros;</l>
					<l rend="indent">Spectatrix animos ipsa iuvenca dabat.</l>
					<l>Me quoque, qui multos, sed me sine caede, Cupido</l>
					<l rend="indent">Iussit militiae signa movere suae.</l>
				</div>
				<div type="poem" n="13">
					<l>Dum labefactat onus gravidi temeraria ventris,</l>
					<l rend="indent">In dubio vitae lassa Corinna iacet.</l>
					<l>Illa quidem clam me tantum molita pericli</l>
					<l rend="indent">Ira digna mea; sed cadit ira metu.</l>
					<l n="5">Sed tamen aut ex me conceperat — aut ego credo;</l>
					<l rend="indent">Est mihi pro facto saepe, quod esse potest.</l>
					<l>Isi, Paraetonium genialiaque arva Canopi</l>
					<l rend="indent">Quae colis et Memphin palmiferamque Pharon,</l>
					<l>Quaque celer Nilus lato delapsus in alveo</l>
					<l n="10" rend="indent">Per septem portus in maris exit aquas,</l>
					<l>Per tua sistra precor, per Anubidis ora verendi — </l>
					<l rend="indent">Sic tua sacra pius semper Osiris amet,</l>
					<l>Pigraque labatur circa donaria serpens,</l>
					<l rend="indent">Et comes in pompa corniger Apis eat! </l>
					<l n="15">Huc adhibe vultus, et in una parce duobus!</l>
					<l rend="indent">Nam vitam dominae tu dabis, illa mihi.</l>
					<l>Saepe tibi sedit certis operata diebus,</l>
					<l rend="indent">Qua cingit laurus Gallica turma tuas.</l>
					<l>Tuque laborantes utero miserata puellas,</l>
					<l n="20" rend="indent">Quarum tarda latens corpora tendit onus,</l>
					<l>Lenis ades precibusque meis fave, Ilithyia!</l>
					<l rend="indent">Digna est, quam iubeas muneris esse tui.</l>
					<l>Ipse ego tura dabo fumosis candidus aris,</l>
					<l rend="indent">Ipse feram ante tuos munera vota pedes.</l>
					<l n="25">Adiciam titulum: 'servata Naso Corinna!'</l>
					<l rend="indent">Tu modo fac titulo muneribusque locum.</l>
					<l>Si tamen in tanto fas est monuisse timore,</l>
					<l rend="indent">Hac tibi sit pugna dimicuisse satis!</l>
				</div>
				<div type="poem" n="14">
					<l>Quid iuvat inmunes belli cessare puellas,</l>
					<l rend="indent">Nec fera peltatas agmina velle sequi,</l>
					<l>Si sine Marte suis patiuntur vulnera telis,</l>
					<l rend="indent">Et caecas armant in sua fata manus?</l>
					<l n="5">Quae prima instituit teneros convellere fetus,</l>
					<l rend="indent">Militia fuerat digna perire sua.</l>
					<l>Scilicet, ut careat rugarum crimine venter,</l>
					<l rend="indent">Sternetur pugnae tristis harena tuae? </l>
					<l>Si mos antiquis placuisset matribus idem,</l>
					<l n="10" rend="indent">Gens hominum vitio deperitura fuit,</l>
					<l>Quique iterum iaceret generis primordia nostri</l>
					<l rend="indent">In vacuo lapides orbe, parandus erat.</l>
					<l>Quis Priami fregisset opes, si numen aquarum</l>
					<l rend="indent">Iusta recusasset pondera ferre Thetis?</l>
					<l n="15">Ilia si tumido geminos in ventre necasset,</l>
					<l rend="indent">Casurus dominae conditor Urbis erat;</l>
					<l>Si Venus Aenean gravida temerasset in alvo,</l>
					<l rend="indent">Caesaribus tellus orba futura fuit.</l>
					<l>Tu quoque, cum posses nasci formosa, perisses,</l>
					<l n="20" rend="indent">Temptasset, quod tu, si tua mater opus;</l>
					<l>Ipse ego, cum fuerim melius periturus amando,</l>
					<l rend="indent">Vidissem nullos matre negante dies.</l>
					<l>Quid plenam fraudas vitem crescentibus uvis,</l>
					<l rend="indent">Pomaque crudeli vellis acerba manu?</l>
					<l n="25">Sponte fluant matura sua — sine crescere nata;</l>
					<l rend="indent">Est pretium parvae non leve vita morae.</l>
					<l>Vestra quid effoditis subiectis viscera telis,</l>
					<l rend="indent">Et nondum natis dira venena datis?</l>
					<l>Colchida respersam puerorum sanguine culpant</l>
					<l n="30" rend="indent">Aque sua caesum matre queruntur Ityn;</l>
					<l>Utraque saeva parens, sed tristibus utraque causis</l>
					<l rend="indent">Iactura socii sanguinis ulta virum.</l>
					<l>Dicite, quis Tereus, quis vos inritet Iason</l>
					<l rend="indent">Figere sollicita corpora vestra manu?</l>
					<l n="35">Hoc neque in Armeniis tigres fecere latebris,</l>
					<l rend="indent">Perdere nec fetus ausa leaena suos. </l>
					<l>At tenerae faciunt, sed non inpune, puellae;</l>
					<l rend="indent">Saepe, suos utero quae necat, ipsa perit.</l>
					<l>Ipsa perit, ferturque rogo resoluta capillos,</l>
					<l n="40" rend="indent">Et clamant 'merito!' qui modo cumque vident.</l>
					<l>Ista sed aetherias vanescant dicta per auras,</l>
					<l rend="indent">Et sint ominibus pondera nulla meis!</l>
					<l>Di faciles, peccasse semel concedite tuto,</l>
					<l rend="indent">Et satis est; poenam culpa secunda ferat!</l>
				</div>
				<div type="poem" n="15">
					<l>Anule, formosae digitum vincture puellae,</l>
					<l rend="indent">In quo censendum nil nisi dantis amor,</l>
					<l>Munus eas gratum! te laeta mente receptum</l>
					<l rend="indent">Protinus articulis induat illa suis;</l>
					<l n="5">Tam bene convenias, quam mecum convenit illi,</l>
					<l rend="indent">Et digitum iusto commodus orbe teras!</l>
					<l>Felix, a domina tractaberis, anule, nostra;</l>
					<l rend="indent">Invideo donis iam miser ipse meis.</l>
					<l>O utinam fieri subito mea munera possem</l>
					<l n="10" rend="indent">Artibus Aeaeae Carpathiive senis!</l>
					<l>Tunc ego, cum cupiam dominae tetigisse papillas</l>
					<l rend="indent">Et laevam tunicis inseruisse manum,</l>
					<l>Elabar digito quamvis angustus et haerens,</l>
					<l rend="indent">Inque sinum mira laxus ab arte cadam.</l>
					<l n="15">Idem ego, ut arcanas possim signare tabellas,</l>
					<l rend="indent">Neve tenax ceram siccaque gemma trahat, </l>
					<l>Umida formosae tangam prius ora puellae — </l>
					<l rend="indent">Tantum ne signem scripta dolenda mihi.</l>
					<l>Sit labor, ut condar loculis: exire negabo,</l>
					<l n="20" rend="indent">Adstringens digitos orbe minore tuos.</l>
					<l>Non ego dedecori tibi sum, mea vita, futurus,</l>
					<l rend="indent">Quodve tener digitus ferre recuset, onus.</l>
					<l>Me gere, cum calidis perfundes imbribus artus,</l>
					<l rend="indent">Damnaque sub gemmam fer pereuntis aquae — </l>
					<l n="25">Sed, puto, te nuda mea membra libidine surgent,</l>
					<l rend="indent">Et peragam partes anulus ille viri.</l>
					<l>Inrita quid voveo? parvum proficiscere munus;</l>
					<l rend="indent">Illa datam tecum sentiat esse fidem!</l>
				</div>
				<div type="poem" n="16">
					<l>Pars me Sulmo tenet Paeligni tertia ruris — </l>
					<l rend="indent">Parva, sed inriguis ora salubris aquis.</l>
					<l>Sol licet admoto tellurem sidere findat,</l>
					<l rend="indent">Et micet Icarii stella proterva canis,</l>
					<l n="5">Arva pererrantur Paeligna liquentibus undis,</l>
					<l rend="indent">Et viret in tenero fertilis herba solo.</l>
					<l>Terra ferax Cereris multoque feracior uvis;</l>
					<l rend="indent">Dat quoque baciferam Pallada rarus ager;</l>
					<l>Perque resurgentes rivis labentibus herbas</l>
					<l n="10" rend="indent">Gramineus madidam caespes obumbrat humum.</l>
					<l>At meus ignis abest. verbo peccavimus uno! — </l>
					<l rend="indent">Quae movet ardores est procul; ardor adest. </l>
					<l>Non ego, si medius Polluce et Castore ponar,</l>
					<l rend="indent">In caeli sine te parte fuisse velim.</l>
					<l n="15">Solliciti iaceant terraque premantur iniqua,</l>
					<l rend="indent">In longas orbem qui secuere vias! — </l>
					<l>Aut iuvenum comites iussissent ire puellas,</l>
					<l rend="indent">Si fuit in longas terra secanda vias!</l>
					<l>Tum mihi, si premerem ventosas horridus Alpes,</l>
					<l n="20" rend="indent">Dummodo cum domina, molle fuisset iter.</l>
					<l>Cum domina Libycas ausim perrumpere Syrtes</l>
					<l rend="indent">Et dare non aequis vela ferenda Notis.</l>
					<l>Non quae virgineo portenta sub inguine latrant,</l>
					<l rend="indent">Nec timeam vestros, curva Malea, sinus;</l>
					<l n="25">Non quae submersis ratibus saturata Charybdis</l>
					<l rend="indent">Fundit et effusas ore receptat aquas.</l>
					<l>Quod si Neptuni ventosa potentia vincat,</l>
					<l rend="indent">Et subventuros auferat unda deos,</l>
					<l>Tu nostris niveos umeris inpone lacertos;</l>
					<l n="30" rend="indent">Corpore nos facili dulce feremus onus.</l>
					<l>Saepe petens Hero iuvenis transnaverat undas;</l>
					<l rend="indent">Tum quoque transnasset, sed via caeca fuit.</l>
					<l>At sine te, quamvis operosi vitibus agri</l>
					<l rend="indent">Me teneant, quamvis amnibus arva natent,</l>
					<l n="35">Et vocet in rivos currentem rusticus undam,</l>
					<l rend="indent">Frigidaque arboreas mulceat aura comas,</l>
					<l>Non ego Paelignos videor celebrare salubres,</l>
					<l rend="indent">Non ego natalem, rura paterna, locum — </l>
					<l>Sed Scythiam Cilicasque feros viridesque Britannos,</l>
					<l n="40" rend="indent">Quaeque Prometheo saxa cruore rubent. </l>
					<l>Ulmus amat vitem, vitis non deserit ulmum;</l>
					<l rend="indent">Separor a domina cur ego saepe mea?</l>
					<l>At mihi te comitem iuraras usque futuram — </l>
					<l rend="indent">Per me perque oculos, sidera nostra, tuos!</l>
					<l n="45">Verba puellarum, foliis leviora caducis,</l>
					<l rend="indent">Inrita, qua visum est, ventus et unda ferunt.</l>
					<l>Siqua mei tamen est in te pia cura relicti,</l>
					<l rend="indent">Incipe pollicitis addere facta tuis,</l>
					<l>Parvaque quamprimum rapientibus esseda mannis</l>
					<l n="50" rend="indent">Ipsa per admissas concute lora iubas!</l>
					<l>At vos, qua veniet, tumidi, subsidite, montes,</l>
					<l rend="indent">Et faciles curvis vallibus este, viae!</l>
				</div>
				<div type="poem" n="17">
					<l>Siquis erit, qui turpe putet servire puellae,</l>
					<l rend="indent">Illo convincar iudice turpis ego!</l>
					<l>Sim licet infamis, dum me moderatius urat,</l>
					<l rend="indent">Quae Paphon et fluctu pulsa Cythera tenet.</l>
					<l n="5">Atque utinam dominae miti quoque praeda fuissem</l>
					<l rend="indent">Formosae quoniam praeda futurus eram!</l>
					<l>Dat facies animos. facie violenta Corinna est — </l>
					<l rend="indent">Me miserum! cur est tam bene nota sibi?</l>
					<l>Scilicet a speculi sumuntur imagine fastus,</l>
					<l n="10" rend="indent">Nec nisi conpositam se prius illa videt!</l>
					<l>Non, tibi si facies animum dat et omina regni — </l>
					<l rend="indent">O facies oculos nata tenere meos! — </l>
					<l>Collatum idcirco tibi me contemnere debes;</l>
					<l rend="indent">Aptari magnis inferiora licet. </l>
					<l n="15">Traditur et nymphe mortalis amore Calypso</l>
					<l rend="indent">Capta recusantem detinuisse virum.</l>
					<l>Creditur aequoream Pthio Nereida regi,</l>
					<l rend="indent">Egeriam iusto concubuisse Numae,</l>
					<l>Vulcano Venerem, quamvis incude relicta</l>
					<l n="20" rend="indent">Turpiter obliquo claudicet ille pede.</l>
					<l>Carminis hoc ipsum genus inpar; sed tamen apte</l>
					<l rend="indent">Iungitur herous cum breviore modo.</l>
					<l>Tu quoque me, mea lux, in quaslibet accipe leges;</l>
					<l rend="indent">Te deceat medio iura dedisse foro.</l>
					<l n="25">Non tibi crimen ero, nec quo laetere remoto;</l>
					<l rend="indent">Non erit hic nobis infitiandus amor.</l>
					<l>Sunt mihi pro magno felicia carmina censu,</l>
					<l rend="indent">Et multae per me nomen habere volunt;</l>
					<l>Novi aliquam, quae se circumferat esse Corinnam.</l>
					<l n="30" rend="indent">Ut fiat, quid non illa dedisse velit?</l>
					<l>Sed neque diversi ripa labuntur eadem</l>
					<l rend="indent">Frigidus Eurotas populiferque Padus,</l>
					<l>Nec nisi tu nostris cantabitur ulla libellis;</l>
					<l rend="indent">Ingenio causas tu dabis una meo.</l>
				</div>
				<div type="poem" n="18">
					<l>Carmen ad iratum dum tu perducis Achillen</l>
					<l rend="indent">Primaque iuratis induis arma viris,</l>
					<l>Nos, Macer, ignava Veneris cessamus in umbra,</l>
					<l rend="indent">Et tener ausuros grandia frangit Amor.</l>
					<l n="5">Saepe meae 'tandem' dixi 'discede' puellae — </l>
					<l rend="indent">In gremio sedit protinus illa meo.</l>
					<l>Saepe 'pudet!' dixi — lacrimis vix illa retentis</l>
					<l rend="indent">'Me miseram! iam te' dixit 'amare pudet?' </l>
					<l>Inplicuitque suos circum mea colla lacertos</l>
					<l n="10" rend="indent">Et, quae me perdunt, oscula mille dedit.</l>
					<l>Vincor, et ingenium sumptis revocatur ab armis,</l>
					<l rend="indent">Resque domi gestas et mea bella cano.</l>
					<l>Sceptra tamen sumpsi, curaque tragoedia nostra</l>
					<l rend="indent">Crevit, et huic operi quamlibet aptus eram.</l>
					<l n="15">Risit Amor pallamque meam pictosque cothurnos</l>
					<l rend="indent">Sceptraque privata tam cito sumpta manu.</l>
					<l>Hinc quoque me dominae numen deduxit iniquae,</l>
					<l rend="indent">Deque cothurnato vate triumphat Amor.</l>
					<l>Quod licet, aut artes teneri profitemur Amoris — </l>
					<l n="20" rend="indent">Ei mihi, praeceptis urgeor ipse meis! — </l>
					<l>Aut, quod Penelopes verbis reddatur Ulixi,</l>
					<l rend="indent">Scribimus et lacrimas, Phylli relicta, tuas,</l>
					<l>Quod Paris et Macareus et quod male gratus Iason</l>
					<l rend="indent">Hippolytique parens Hippolytusque legant,</l>
					<l n="25">Quodque tenens strictum Dido miserabilis ensem</l>
					<l rend="indent">Dicat et Aoniae Lesbis amata lyrae.</l>
					<l>Quam cito de toto rediit meus orbe Sabinus</l>
					<l rend="indent">Scriptaque diversis rettulit ille locis!</l>
					<l>Candida Penelope signum cognovit Ulixis;</l>
					<l n="30" rend="indent">Legit ab Hippolyto scripta noverca suo.</l>
					<l>Iam pius Aeneas miserae rescripsit Elissae,</l>
					<l rend="indent">Quodque legat Phyllis, si modo vivit, adest.</l>
					<l>Tristis ad Hypsipylen ab Iasone littera venit;</l>
					<l rend="indent">Det votam Phoebo Lesbis amata lyram. </l>
					<l n="35">Nec tibi, qua tutum vati, Macer, arma canenti</l>
					<l rend="indent">Aureus in medio Marte tacetur Amor.</l>
					<l>Et Paris est illic et adultera, nobile crimen,</l>
					<l rend="indent">Et comes extincto Laodamia viro.</l>
					<l>Si bene te novi, non bella libentius istis</l>
					<l n="40" rend="indent">Dicis, et a vestris in mea castra venis.</l>
				</div>
				<div type="poem" n="19">
					<l>Si tibi non opus est servata, stulte, puella,</l>
					<l rend="indent">At mihi fac serves, quo magis ipse velim!</l>
					<l>Quod licet, ingratum est; quod non licet acrius urit.</l>
					<l rend="indent">Ferreus est, siquis, quod sinit alter, amat</l>
					<l n="5">Speremus pariter, pariter metuamus amantes,</l>
					<l rend="indent">Et faciat voto rara repulsa locum.</l>
					<l>Quo mihi fortunam, quae numquam fallere curet?</l>
					<l rend="indent">Nil ego, quod nullo tempore laedat, amo!</l>
					<l>Viderat hoc in me vitium versuta Corinna,</l>
					<l n="10" rend="indent">Quaque capi possem, callida norat opem.</l>
					<l>A, quotiens sani capitis mentita dolores</l>
					<l rend="indent">Cunctantem tardo iussit abire pede!</l>
					<l>A, quotiens finxit culpam, quantumque licebat</l>
					<l rend="indent">Insonti, speciem praebuit esse nocens!</l>
					<l n="15">Sic ubi vexarat tepidosque refoverat ignis,</l>
					<l rend="indent">Rursus erat votis comis et apta meis.</l>
					<l>Quas mihi blanditias, quam dulcia verba parabat</l>
					<l rend="indent">Oscula, di magni, qualia quotque dabat! </l>
					<l>Tu quoque, quae nostros rapuisti nuper ocellos,</l>
					<l n="20" rend="indent">Saepe time simulans, saepe rogata nega;</l>
					<l>Et sine me ante tuos proiectum in limine postis</l>
					<l rend="indent">Longa pruinosa frigora nocte pati.</l>
					<l>Sic mihi durat amor longosque adolescit in annos;</l>
					<l rend="indent">Hoc iuvat; haec animi sunt alimenta mei.</l>
					<l n="25">Pinguis amor nimiumque patens in taedia nobis</l>
					<l rend="indent">Vertitur et, stomacho dulcis ut esca, nocet.</l>
					<l>Si numquam Danaen habuisset aenea turris,</l>
					<l rend="indent">Non esset Danae de Iove facta parens;</l>
					<l>Dum servat Iuno mutatam cornibus Io,</l>
					<l n="30" rend="indent">Facta est, quam fuerat, gratior illa Iovi.</l>
					<l>Quod licet et facile est quisquis cupit, arbore frondis</l>
					<l rend="indent">Carpat et e magno flumine potet aquam.</l>
					<l>Siqua volet regnare diu, deludat amantem.</l>
					<l rend="indent">Ei mihi, ne monitis torquear ipse meis!</l>
					<l n="35">Quidlibet eveniat, nocet indulgentia nobis — </l>
					<l rend="indent">Quod sequitur, fugio; quod fugit, ipse sequor.</l>
					<l>At tu, formosae nimium secure puellae,</l>
					<l rend="indent">Incipe iam prima claudere nocte forem.</l>
					<l>Incipe, quis totiens furtim tua limina pulset,</l>
					<l n="40" rend="indent">Quaerere, quid latrent nocte silente canes,</l>
					<l>Quas ferat et referat sollers ancilla tabellas,</l>
					<l rend="indent">Cur totiens vacuo secubet ipsa toro.</l>
					<l>Mordeat ista tuas aliquando cura medullas,</l>
					<l rend="indent">Daque locum nostris materiamque dolis.</l>
					<l n="45">Ille potest vacuo furari litore harenas,</l>
					<l rend="indent">Uxorem stulti siquis amare potest.</l>
					<l>Iamque ego praemoneo: nisi tu servare puellam</l>
					<l rend="indent">Incipis, incipiet desinere esse mea! </l>
					<l>Multa diuque tuli; speravi saepe futurum,</l>
					<l n="50" rend="indent">Cum bene servasses, ut bene verba darem.</l>
					<l>Lentus es et pateris nulli patienda marito;</l>
					<l rend="indent">At mihi concessi finis amoris erit!</l>
					<l>Scilicet infelix numquam prohibebor adire?</l>
					<l rend="indent">Nox mihi sub nullo vindice semper erit?</l>
					<l n="55">Nil metuam? per nulla traham suspiria somnos?</l>
					<l rend="indent">Nil facies, cur te iure perisse velim?</l>
					<l>Quid mihi cum facili, quid cum lenone marito?</l>
					<l rend="indent">Corrumpit vitio gaudia nostra suo.</l>
					<l>Quin alium, quem tanta iuvat patientia, quaeris?</l>
					<l n="60" rend="indent">Me tibi rivalem si iuvat esse, veta! </l>
				</div>
			</div>
			<div type="book" n="3">
				<head>Liber tertius</head>
				<div type="poem" n="1">
					<l>Stat vetus et multos incaedua silva per annos;</l>
					<l rend="indent">Credibile est illi numen inesse loco.</l>
					<l>Fons sacer in medio speluncaque pumice pendens,</l>
					<l rend="indent">Et latere ex omni dulce queruntur aves.</l>
					<l n="5">Hic ego dum spatior tectus nemoralibus umbris — </l>
					<l rend="indent">Quod mea, quaerebam, Musa moveret opus — </l>
					<l>Venit odoratos Elegia nexa capillos,</l>
					<l rend="indent">Et, puto, pes illi longior alter erat.</l>
					<l>Forma decens, vestis tenuissima, vultus amantis,</l>
					<l n="10" rend="indent">Et pedibus vitium causa decoris erat.</l>
					<l>Venit et ingenti violenta Tragoedia passu:</l>
					<l rend="indent">Fronte comae torva, palla iacebat humi;</l>
					<l>Laeva manus sceptrum late regale movebat,</l>
					<l rend="indent">Lydius alta pedum vincla cothurnus erat.</l>
					<l n="15">Et prior 'ecquis erit,' dixit, 'tibi finis amandi,</l>
					<l rend="indent">O argumenti lente poeta tui?</l>
					<l>Nequitiam vinosa tuam convivia narrant,</l>
					<l rend="indent">Narrant in multas conpita secta vias.</l>
					<l>Saepe aliquis digito vatem designat euntem,</l>
					<l n="20" rend="indent">Atque ait "hic, hic est, quem ferus urit Amor!"</l>
					<l>Fabula, nec sentis, tota iactaris in urbe,</l>
					<l rend="indent">Dum tua praeterito facta pudore refers. </l>
					<l>Tempus erat, thyrso pulsum graviore moveri;</l>
					<l rend="indent">Cessatum satis est — incipe maius opus!</l>
					<l n="25">Materia premis ingenium. cane facta virorum.</l>
					<l rend="indent">"haec animo," dices, "area facta meo est!"</l>
					<l>Quod tenerae cantent, lusit tua Musa, puellae,</l>
					<l rend="indent">Primaque per numeros acta iuventa suos.</l>
					<l>Nunc habeam per te Romana Tragoedia nomen!</l>
					<l n="30" rend="indent">Inplebit leges spiritus iste meas.'</l>
					<l>Hactenus, et movit pictis innixa cothurnis</l>
					<l rend="indent">Densum caesarie terque quaterque caput.</l>
					<l>Altera, si memini, limis subrisit ocellis — </l>
					<l rend="indent">Fallor, an in dextra myrtea virga fuit?</l>
					<l n="35">'Quid gravibus verbis, animosa Tragoedia,' dixit,</l>
					<l rend="indent">'Me premis? an numquam non gravis esse potes?</l>
					<l>Inparibus tamen es numeris dignata moveri;</l>
					<l rend="indent">In me pugnasti versibus usa meis.</l>
					<l>Non ego contulerim sublimia carmina nostris;</l>
					<l n="40" rend="indent">Obruit exiguas regia vestra fores.</l>
					<l>Sum levis, et mecum levis est, mea cura, Cupido;</l>
					<l rend="indent">Non sum materia fortior ipsa mea.</l>
					<l>Rustica sit sine me lascivi mater Amoris;</l>
					<l rend="indent">Huic ego proveni lena comesque deae.</l>
					<l n="45">Quam tu non poteris duro reserare cothurno,</l>
					<l rend="indent">Haec est blanditiis ianua laxa meis;</l>
					<l>Et tamen emerui plus quam tu posse, ferendo</l>
					<l rend="indent">Multa supercilio non patienda tuo.</l>
					<l>Per me decepto didicit custode Corinna</l>
					<l n="50" rend="indent">Liminis adstricti sollicitare fidem,</l>
					<l>Delabique toro tunica velata soluta</l>
					<l rend="indent">Atque inpercussos nocte movere pedes. </l>
					<l>A quotiens foribus duris infixa pependi,</l>
					<l rend="indent">Non verita a populo praetereunte legi!</l>
					<l n="55">Quin ego me memini, dum custos saevus abiret,</l>
					<l rend="indent">Ancillae miseram delituisse sinu.</l>
					<l>Quid, cum me munus natali mittis, at illa</l>
					<l rend="indent">Rumpit et adposita barbara mersat aqua?</l>
					<l>Prima tuae movi felicia semina mentis;</l>
					<l n="60" rend="indent">Munus habes, quod te iam petit ista, meum.'</l>
					<l>Desierat. coepi: 'per vos utramque rogamus,</l>
					<l rend="indent">In vacuas aures verba timentis eant.</l>
					<l>Altera me sceptro decoras altoque cothurno;</l>
					<l rend="indent">Iam nunc contacto magnus in ore sonus.</l>
					<l n="65">Altera das nostro victurum nomen amori — </l>
					<l rend="indent">Ergo ades et longis versibus adde brevis!</l>
					<l>Exiguum vati concede, Tragoedia, tempus!</l>
					<l rend="indent">Tu labor aeternus; quod petit illa, breve est.'</l>
					<l>Mota dedit veniam — teneri properentur Amores,</l>
					<l n="70" rend="indent">Dum vacat; a tergo grandius urguet opus!</l>
				</div>
				<div type="poem" n="2">
					<l>'Non ego nobilium sedeo studiosus equorum;</l>
					<l rend="indent">Cui tamen ipsa faves, vincat ut ille, precor.</l>
					<l>Ut loquerer tecum veni, tecumque sederem,</l>
					<l rend="indent">Ne tibi non notus, quem facis, esset amor.</l>
					<l n="5">Tu cursus spectas, ego te; spectemus uterque</l>
					<l rend="indent">Quod iuvat, atque oculos pascat uterque suos.</l>
					<l>O, cuicumque faves, felix agitator equorum!</l>
					<l rend="indent">Ergo illi curae contigit esse tuae? </l>
					<l>Hoc mihi contingat, sacro de carcere missis</l>
					<l n="10" rend="indent">Insistam forti mente vehendus equis,</l>
					<l>Et modo lora dabo, modo verbere terga notabo,</l>
					<l rend="indent">Nunc stringam metas interiore rota.</l>
					<l>Si mihi currenti fueris conspecta, morabor,</l>
					<l rend="indent">Deque meis manibus lora remissa fluent.</l>
					<l n="15">At quam paene Pelops Pisaea concidit hasta,</l>
					<l rend="indent">Dum spectat vultus, Hippodamia, tuos!</l>
					<l>Nempe favore suae vicit tamen ille puellae.</l>
					<l rend="indent">Vincamus dominae quisque favore suae!</l>
					<l>Quid frustra refugis? cogit nos linea iungi.</l>
					<l n="20" rend="indent">Haec in lege loci commoda circus habet — </l>
					<l>Tu tamen a dextra, quicumque es, parce puellae;</l>
					<l rend="indent">Contactu lateris laeditur ista tui.</l>
					<l>Tu quoque, qui spectas post nos, tua contrahe crura,</l>
					<l rend="indent">Si pudor est, rigido nec preme terga genu!</l>
					<l n="25">Sed nimium demissa iacent tibi pallia terra.</l>
					<l rend="indent">Collige — vel digitis en ego tollo meis!</l>
					<l>Invida vestis eras, quae tam bona crura tegebas;</l>
					<l rend="indent">Quoque magis spectes — invida vestis eras!</l>
					<l>Talia Milanion Atalantes crura fugacis</l>
					<l n="30" rend="indent">Optavit manibus sustinuisse suis.</l>
					<l>Talia pinguntur succinctae crura Dianae</l>
					<l rend="indent">Cum sequitur fortes, fortior ipsa, feras.</l>
					<l>His ego non visis arsi; quid fiet ab ipsis?</l>
					<l rend="indent">In flammam flammas, in mare fundis aquas.</l>
					<l n="35">Suspicor ex istis et cetera posse placere,</l>
					<l rend="indent">Quae bene sub tenui condita veste latent. </l>
					<l>Vis tamen interea faciles arcessere ventos?</l>
					<l rend="indent">Quos faciet nostra mota tabella manu.</l>
					<l>An magis hic meus est animi, non aeris aestus,</l>
					<l n="40" rend="indent">Captaque femineus pectora torret amor?</l>
					<l>Dum loquor, alba levi sparsa est tibi pulvere vestis.</l>
					<l rend="indent">Sordide de niveo corpore pulvis abi!</l>
					<l>Sed iam pompa venit — linguis animisque favete!</l>
					<l rend="indent">Tempus adest plausus — aurea pompa venit.</l>
					<l n="45">Prima loco fertur passis Victoria pinnis — </l>
					<l rend="indent">Huc ades et meus hic fac, dea, vincat amor!</l>
					<l>Plaudite Neptuno, nimium qui creditis undis!</l>
					<l rend="indent">Nil mihi cum pelago; me mea terra capit.</l>
					<l>Plaude tuo Marti, miles! nos odimus arma;</l>
					<l n="50" rend="indent">Pax iuvat et media pace repertus amor.</l>
					<l>Auguribus Phoebus, Phoebe venantibus adsit!</l>
					<l rend="indent">Artifices in te verte, Minerva, manus!</l>
					<l>Ruricolae, Cereri teneroque adsurgite Baccho!</l>
					<l rend="indent">Pollucem pugiles, Castora placet eques!</l>
					<l n="55">Nos tibi, blanda Venus, puerisque potentibus arcu</l>
					<l rend="indent">Plaudimus; inceptis adnue, diva, meis</l>
					<l>Daque novae mentem dominae! patiatur amari!</l>
					<l rend="indent">Adnuit et motu signa secunda dedit.</l>
					<l>Quod dea promisit, promittas ipsa, rogamus;</l>
					<l n="60" rend="indent">Pace loquar Veneris, tu dea maior eris.</l>
					<l>Per tibi tot iuro testes pompamque deorum,</l>
					<l rend="indent">Te dominam nobis tempus in omne peti! </l>
					<l>Sed pendent tibi crura. potes, si forte iuvabit,</l>
					<l rend="indent">Cancellis primos inseruisse pedes.</l>
					<l n="65">Maxima iam vacuo praetor spectacula circo</l>
					<l rend="indent">Quadriiugos aequo carcere misit equos.</l>
					<l>Cui studeas, video. vincet, cuicumque favebis.</l>
					<l rend="indent">Quid cupias, ipsi scire videntur equi.</l>
					<l>Me miserum, metam spatioso circuit orbe!</l>
					<l n="70" rend="indent">Quid facis? admoto proxumus axe subit.</l>
					<l>Quid facis, infelix? perdis bona vota puellae.</l>
					<l rend="indent">Tende, precor, valida lora sinistra manu!</l>
					<l>Favimus ignavo — sed enim revocate, Quirites,</l>
					<l rend="indent">Et date iactatis undique signa togis!</l>
					<l n="75">En, revocant! — ac ne turbet toga mota capillos,</l>
					<l rend="indent">In nostros abdas te licet usque sinus.</l>
					<l>Iamque patent iterum reserato carcere postes;</l>
					<l rend="indent">Evolat admissis discolor agmen equis.</l>
					<l>Nunc saltem supera spatioque insurge patenti!</l>
					<l n="80" rend="indent">Sint mea, sint dominae fac rata vota meae!</l>
					<l>Sunt dominae rata vota meae, mea vota supersunt.</l>
					<l rend="indent">Ille tenet palmam; palma petenda mea est.'</l>
					<l>Risit, et argutis quiddam promisit ocellis.</l>
					<l rend="indent">'Hoc satis est, alio cetera redde loco!' </l>
				</div>
				<div type="poem" n="3">
					<l>Esse deos, i, crede — fidem iurata fefellit,</l>
					<l rend="indent">Et facies illi, quae fuit ante, manet!</l>
					<l>Quam longos habuit nondum periura capillos,</l>
					<l rend="indent">Tam longos, postquam numina laesit, habet.</l>
					<l n="5">Candida candorem roseo suffusa rubore</l>
					<l rend="indent">Ante fuit — niveo lucet in ore rubor.</l>
					<l>Pes erat exiguus — pedis est artissima forma.</l>
					<l rend="indent">Longa decensque fuit — longa decensque manet.</l>
					<l>Argutos habuit — radiant ut sidus ocelli,</l>
					<l n="10" rend="indent">Per quos mentita est perfida saepe mihi.</l>
					<l>Scilicet aeterni falsum iurare puellis</l>
					<l rend="indent">Di quoque concedunt, formaque numen habet.</l>
					<l>Perque suos illam nuper iurasse recordor</l>
					<l rend="indent">Perque meos oculos: en doluere mei!</l>
					<l n="15">Dicite, di, si vos inpune fefellerat illa,</l>
					<l rend="indent">Alterius meriti cur ego damna tuli?</l>
					<l>An non invidiae vobis Cepheia virgo est,</l>
					<l rend="indent">Pro male formosa iussa parente mori?</l>
					<l>Non satis est, quod vos habui sine pondere testis,</l>
					<l n="20" rend="indent">Et mecum lusos ridet inulta deos?</l>
					<l>Ut sua per nostram redimat periuria poenam,</l>
					<l rend="indent">Victima deceptus decipientis ero?</l>
					<l>Aut sine re nomen deus est frustraque timetur</l>
					<l rend="indent">Et stulta populos credulitate movet;</l>
					<l n="25">Aut, siquis deus est, teneras amat ille puellas</l>
					<l rend="indent">Et nimium solas omnia posse iubet. </l>
					<l>Nobis fatifero Mavors accingitur ense;</l>
					<l rend="indent">Nos petit invicta Palladis hasta manu.</l>
					<l>Nobis flexibiles curvantur Apollinis arcus;</l>
					<l n="30" rend="indent">In nos alta Iovis dextera fulmen habet.</l>
					<l>Formosas superi metuunt offendere laesi</l>
					<l rend="indent">Atque ultro, quae se non timuere, timent.</l>
					<l>Et quisquam pia tura focis inponere curat?</l>
					<l rend="indent">Certe plus animi debet inesse viris!</l>
					<l n="35">Iuppiter igne suo lucos iaculatur et arces</l>
					<l rend="indent">Missaque periuras tela ferire vetat.</l>
					<l>Tot meruere peti — Semele miserabilis arsit!</l>
					<l rend="indent">Officio est illi poena reperta suo;</l>
					<l>At si venturo se subduxisset amanti,</l>
					<l n="40" rend="indent">Non pater in Baccho matris haberet opus.</l>
					<l>Quid queror et toto facio convicia caelo?</l>
					<l rend="indent">Di quoque habent oculos, di quoque pectus habent!</l>
					<l>Si deus ipse forem, numen sine fraude liceret</l>
					<l rend="indent">Femina mendaci falleret ore meum;</l>
					<l n="45">Ipse ego iurarem verum iurare puellas</l>
					<l rend="indent">Et non de tetricis dicerer esse deus.</l>
					<l>Tu tamen illorum moderatius utere dono — </l>
					<l rend="indent">Aut oculis certe parce, puella, meis!</l>
				</div>
				<div type="poem" n="4">
					<l>Dure vir, inposito tenerae custode puellae</l>
					<l rend="indent">Nil agis; ingenio est quaeque tuenda suo. </l>
					<l>Siqua metu dempto casta est, ea denique casta est;</l>
					<l rend="indent">Quae, quia non liceat, non facit, illa facit!</l>
					<l n="5">Ut iam servaris bene corpus, adultera mens est;</l>
					<l rend="indent">Nec custodiri, ne velit, ulla potest.</l>
					<l>Nec corpus servare potes, licet omnia claudas;</l>
					<l rend="indent">Omnibus exclusis intus adulter erit.</l>
					<l>Cui peccare licet, peccat minus; ipsa potestas</l>
					<l n="10" rend="indent">Semina nequitiae languidiora facit.</l>
					<l>Desine, crede mihi, vitia inritare vetando;</l>
					<l rend="indent">Obsequio vinces aptius illa tuo.</l>
					<l>Vidi ego nuper equum contra sua vincla tenacem</l>
					<l rend="indent">Ore reluctanti fulminis ire modo;</l>
					<l n="15">Constitit ut primum concessas sensit habenas</l>
					<l rend="indent">Frenaque in effusa laxa iacere iuba!</l>
					<l>Nitimur in vetitum semper cupimusque negata;</l>
					<l rend="indent">Sic interdictis imminet aeger aquis.</l>
					<l>Centum fronte oculos, centum cervice gerebat</l>
					<l n="20" rend="indent">Argus — et hos unus saepe fefellit Amor;</l>
					<l>In thalamum Danae ferro saxoque perennem</l>
					<l rend="indent">Quae fuerat virgo tradita, mater erat;</l>
					<l>Penelope mansit, quamvis custode carebat,</l>
					<l rend="indent">Inter tot iuvenes intemerata procos.</l>
					<l n="25">Quidquid servatur cupimus magis, ipsaque furem</l>
					<l rend="indent">Cura vocat; pauci, quod sinit alter, amant.</l>
					<l>Nec facie placet illa sua, sed amore mariti;</l>
					<l rend="indent">Nescio quid, quod te ceperit, esse putant.</l>
					<l>Non proba fit, quam vir servat, sed adultera cara;</l>
					<l n="30" rend="indent">Ipse timor pretium corpore maius habet.</l>
					<l>Indignere licet, iuvat inconcessa voluptas;</l>
					<l rend="indent">Sola placet, 'timeo!' dicere siqua potest. </l>
					<l>Nec tamen ingenuam ius est servare puellam — </l>
					<l rend="indent">Hic metus externae corpora gentis agat!</l>
					<l n="35">Scilicet ut possit custos 'ego' dicere 'feci,'</l>
					<l rend="indent">In laudem servi casta sit illa tui?</l>
					<l>Rusticus est nimium, quem laedit adultera coniunx,</l>
					<l rend="indent">Et notos mores non satis urbis habet</l>
					<l>In qua Martigenae non sunt sine crimine nati</l>
					<l n="40" rend="indent">Romulus Iliades Iliadesque Remus.</l>
					<l>Quo tibi formosam, si non nisi casta placebat?</l>
					<l rend="indent">Non possunt ullis ista coire modis.</l>
					<l>Si sapis, indulge dominae vultusque severos</l>
					<l rend="indent">Exue, nec rigidi iura tuere viri,</l>
					<l n="45">Et cole quos dederit — multos dabit — uxor amicos.</l>
					<l rend="indent">Gratia sic minimo magna labore venit;</l>
					<l>Sic poteris iuvenum convivia semper inire</l>
					<l rend="indent">Et, quae non dederis, multa videre domi.</l>
				</div>
				<div type="poem" n="5">
					<l>'Nox erat, et somnus lassos submisit ocellos;</l>
					<l rend="indent">Terruerunt animum talia visa meum:</l>
					<l>Colle sub aprico creberrimus ilice lucus</l>
					<l rend="indent">Stabat, et in ramis multa latebat avis.</l>
					<l n="5">Area gramineo suberat viridissima prato,</l>
					<l rend="indent">Umida de guttis lene sonantis aquae.</l>
					<l>Ipse sub arboreis vitabam frondibus aestum — </l>
					<l rend="indent">Fronde sub arborea sed tamen aestus erat — </l>
					<l>Ecce! petens variis inmixtas floribus herbas</l>
					<l n="10" rend="indent">Constitit ante oculos candida vacca meos,</l>
					<l>Candidior nivibus, tunc cum cecidere recentes,</l>
					<l rend="indent">In liquidas nondum quas mora vertit aquas;</l>
					<l>Candidior, quod adhuc spumis stridentibus albet</l>
					<l rend="indent">Et modo siccatam, lacte, reliquit ovem.</l>
					<l n="15">Taurus erat comes huic, feliciter ille maritus,</l>
					<l rend="indent">Cumque sua teneram coniuge pressit humum.</l>
					<l>Dum iacet et lente revocatas ruminat herbas</l>
					<l rend="indent">Atque iterum pasto pascitur ante cibo,</l>
					<l>Visus erat, somno vires adimente ferendi,</l>
					<l n="20" rend="indent">Cornigerum terra deposuisse caput.</l>
					<l>Huc levibus cornix pinnis delapsa per auras</l>
					<l rend="indent">Venit et in viridi garrula sedit humo,</l>
					<l>Terque bovis niveae petulanti pectora rostro</l>
					<l rend="indent">Fodit et albentis abstulit ore iubas.</l>
					<l n="25">Illa locum taurumque diu cunctata relinquit — </l>
					<l rend="indent">Sed niger in vaccae pectore livor erat;</l>
					<l>Utque procul vidit carpentes pabula tauros — </l>
					<l rend="indent">Carpebant tauri pabula laeta procul — </l>
					<l>Illuc se rapuit gregibusque inmiscuit illis</l>
					<l n="30" rend="indent">Et petiit herbae fertilioris humum.</l>
					<l>Dic age, nocturnae, quicumque es, imaginis augur,</l>
					<l rend="indent">Siquid habent veri, visa quid ista ferant.'</l>
					<l>Sic ego; nocturnae sic dixit imaginis augur,</l>
					<l rend="indent">Expendens animo singula dicta suo:</l>
					<l n="35">'Quem tu mobilibus foliis vitare volebas,</l>
					<l rend="indent">Sed male vitabas, aestus amoris erat. </l>
					<l>Vacca puella tua est — aptus color ille puellae;</l>
					<l rend="indent">Tu vir et in vacca conpare taurus eras.</l>
					<l>Pectora quod rostro cornix fodiebat acuto,</l>
					<l n="40" rend="indent">Ingenium dominae lena movebat anus.</l>
					<l>Quod cunctata diu taurum sua vacca reliquit,</l>
					<l rend="indent">Frigidus in viduo destituere toro.</l>
					<l>Livor et adverso maculae sub pectore nigrae</l>
					<l rend="indent">Pectus adulterii labe carere negant.'</l>
					<l n="45">Dixerat interpres. gelido mihi sanguis ab ore</l>
					<l rend="indent">Fugit, et ante oculos nox stetit alta meos.</l>
				</div>
				<div type="poem" n="6">
					<l>Amnis harundinibus limosas obsite ripas,</l>
					<l rend="indent">Ad dominam propero — siste parumper aquas!</l>
					<l>Nec tibi sunt pontes nec quae sine remigis ictu</l>
					<l rend="indent">Concava traiecto cumba rudente vehat.</l>
					<l n="5">Parvus eras, memini, nec te transire refugi,</l>
					<l rend="indent">Summaque vix talos contigit unda meos.</l>
					<l>Nunc ruis adposito nivibus de monte solutis</l>
					<l rend="indent">Et turpi crassas gurgite volvis aquas.</l>
					<l>Quid properasse iuvat, quid parca dedisse quieti</l>
					<l n="10" rend="indent">Tempora, quid nocti conseruisse diem,</l>
					<l>Si tamen hic standum est, si non datur artibus ullis</l>
					<l rend="indent">Ulterior nostro ripa premenda pedi?</l>
					<l>Nunc ego, quas habuit pinnas Danaeius heros,</l>
					<l rend="indent">Terribili densum cum tulit angue caput, </l>
					<l n="15">Nunc opto currum, de quo Cerealia primum</l>
					<l rend="indent">Semina venerunt in rude missa solum.</l>
					<l>Prodigiosa loquor veterum mendacia vatum;</l>
					<l rend="indent">Nec tulit haec umquam nec feret ulla dies.</l>
					<l>Tu potius, ripis effuse capacibus amnis — </l>
					<l n="20" rend="indent">Sic aeternus eas — labere fine tuo!</l>
					<l>Non eris invidiae, torrens, mihi crede, ferendae,</l>
					<l rend="indent">Si dicar per te forte retentus amans.</l>
					<l>Flumina deberent iuvenes in amore iuvare;</l>
					<l rend="indent">Flumina senserunt ipsa, quid esset amor.</l>
					<l n="25">Inachus in Melie Bithynide pallidus isse</l>
					<l rend="indent">Dicitur et gelidis incaluisse vadis.</l>
					<l>Nondum Troia fuit lustris obsessa duobus,</l>
					<l rend="indent">Cum rapuit vultus, Xanthe, Neaera tuos.</l>
					<l>Quid? non Alpheon diversis currere terris</l>
					<l n="30" rend="indent">Virginis Arcadiae certus adegit amor?</l>
					<l>Te quoque promissam Xutho, Penee, Creusam</l>
					<l rend="indent">Pthiotum terris occuluisse ferunt.</l>
					<l>Quid referam Asopon, quem cepit Martia Thebe,</l>
					<l rend="indent">Natarum Thebe quinque futura parens?</l>
					<l n="35">Cornua si tua nunc ubi sint, Acheloe, requiram,</l>
					<l rend="indent">Herculis irata fracta querere manu;</l>
					<l>Nec tanti Calydon nec tota Aetolia tanti,</l>
					<l rend="indent">Una tamen tanti Deianira fuit.</l>
					<l>Ille fluens dives septena per ostia Nilus,</l>
					<l n="40" rend="indent">Qui patriam tantae tam bene celat aquae,</l>
					<l>Fertur in Euanthe collectam Asopide flammam</l>
					<l rend="indent">Vincere gurgitibus non potuisse suis.</l>
					<l>Siccus ut amplecti Salmonida posset Enipeus,</l>
					<l rend="indent">Cedere iussit aquam; iussa recessit aqua. </l>
					<l n="45">Nec te praetereo, qui per cava saxa volutans</l>
					<l rend="indent">Tiburis Argei pomifera arva rigas,</l>
					<l>Ilia cui placuit, quamvis erat horrida cultu,</l>
					<l rend="indent">Ungue notata comas, ungue notata genas.</l>
					<l>Illa gemens patruique nefas delictaque Martis</l>
					<l n="50" rend="indent">Errabat nudo per loca sola pede.</l>
					<l>Hanc Anien rapidis animosus vidit ab undis</l>
					<l rend="indent">Raucaque de mediis sustulit ora vadis</l>
					<l>Atque ita 'quid nostras' dixit 'teris anxia ripas,</l>
					<l rend="indent">Ilia, ab Idaeo Laumedonte genus?</l>
					<l n="55">Quo cultus abiere tui? quid sola vagaris,</l>
					<l rend="indent">Vitta nec evinctas inpedit alba comas?</l>
					<l>Quid fles et madidos lacrimis corrumpis ocellos</l>
					<l rend="indent">Pectoraque insana plangis aperta manu?</l>
					<l>Ille habet et silices et vivum in pectore ferrum,</l>
					<l n="60" rend="indent">Qui tenero lacrimas lentus in ore videt.</l>
					<l>Ilia, pone metus! tibi regia nostra patebit,</l>
					<l rend="indent">Teque colent amnes. Ilia, pone metus!</l>
					<l>Tu centum aut plures inter dominabere nymphas;</l>
					<l rend="indent">Nam centum aut plures flumina nostra tenent.</l>
					<l n="65">Ne me sperne, precor, tantum, Troiana propago;</l>
					<l rend="indent">Munera promissis uberiora feres.'</l>
					<l>Dixerat. illa oculos in humum deiecta modestos</l>
					<l rend="indent">Spargebat teneros flebilis imbre sinus.</l>
					<l>Ter molita fugam ter ad altas restitit undas,</l>
					<l n="70" rend="indent">Currendi vires eripiente metu.</l>
					<l>Sera tamen scindens inimico pollice crinem</l>
					<l rend="indent">Edidit indignos ore tremente sonos: </l>
					<l>'O utinam mea lecta forent patrioque sepulcro</l>
					<l rend="indent">Condita, cum poterant virginis ossa legi!</l>
					<l n="75">Cur, modo Vestalis, taedas invitor ad ullas</l>
					<l rend="indent">Turpis et Iliacis infitianda focis?</l>
					<l>Quid moror et digitis designor adultera vulgi?</l>
					<l rend="indent">Desint famosus quae notet ora pudor!'</l>
					<l>Hactenus, et vestem tumidis praetendit ocellis</l>
					<l n="80" rend="indent">Atque ita se in rapidas perdita misit aquas.</l>
					<l>Supposuisse manus ad pectora lubricus amnis</l>
					<l rend="indent">Dicitur et socii iura dedisse tori.</l>
					<l>Te quoque credibile est aliqua caluisse puella;</l>
					<l rend="indent">Sed nemora et silvae crimina vestra tegunt.</l>
					<l n="85">Dum loquor, increvit latis spatiosior undis,</l>
					<l rend="indent">Nec capit admissas alveus altus aquas.</l>
					<l>Quid mecum, furiose, tibi? quid mutua differs</l>
					<l rend="indent">Gaudia? quid coeptum, rustice, rumpis iter?</l>
					<l>Quid? si legitimum flueres, si nobile flumen,</l>
					<l n="90" rend="indent">Si tibi per terras maxima fama foret — </l>
					<l>Nomen habes nullum, rivis collecte caducis,</l>
					<l rend="indent">Nec tibi sunt fontes nec tibi certa domus!</l>
					<l>Fontis habes instar pluviamque nivesque solutas,</l>
					<l rend="indent">Quas tibi divitias pigra ministrat hiemps;</l>
					<l n="95">Aut lutulentus agis brumali tempore cursus,</l>
					<l rend="indent">Aut premis arentem pulverulentus humum.</l>
					<l>Quis te tum potuit sitiens haurire viator?</l>
					<l rend="indent">Quis dixit grata voce 'perennis eas'? </l>
					<l>Damnosus pecori curris, damnosior agris.</l>
					<l n="100" rend="indent">Forsitan haec alios; me mea damna movent.</l>
					<l>Huic ego, vae! demens narrabam fluminum amores!</l>
					<l rend="indent">Iactasse indigne nomina tanta pudet.</l>
					<l>Nescio quem hunc spectans Acheloon et Inachon amnem</l>
					<l rend="indent">Et potui nomen, Nile, referre tuum!</l>
					<l n="105">At tibi pro meritis, opto, non candide torrens,</l>
					<l rend="indent">Sint rapidi soles siccaque semper hiemps!</l>
				</div>
				<div type="poem" n="7">
					<l>At non formosa est, at non bene culta puella,</l>
					<l rend="indent">At, puto, non votis saepe petita meis!</l>
					<l>Hanc tamen in nullos tenui male languidus usus,</l>
					<l rend="indent">Sed iacui pigro crimen onusque toro;</l>
					<l n="5">Nec potui cupiens, pariter cupiente puella,</l>
					<l rend="indent">Inguinis effeti parte iuvante frui.</l>
					<l>Illa quidem nostro subiecit eburnea collo</l>
					<l rend="indent">Bracchia Sithonia candidiora nive,</l>
					<l>Osculaque inseruit cupida luctantia lingua</l>
					<l n="10" rend="indent">Lascivum femori supposuitque femur,</l>
					<l>Et mihi blanditias dixit dominumque vocavit,</l>
					<l rend="indent">Et quae praeterea publica verba iuvant.</l>
					<l>Tacta tamen veluti gelida mea membra cicuta</l>
					<l rend="indent">Segnia propositum destituere meum;</l>
					<l n="15">Truncus iners iacui, species et inutile pondus,</l>
					<l rend="indent">Et non exactum, corpus an umbra forem.</l>
					<l>Quae mihi ventura est, siquidem ventura, senectus,</l>
					<l rend="indent">Cum desit numeris ipsa iuventa suis? </l>
					<l>A, pudet annorum: quo me iuvenemque virumque?</l>
					<l n="20" rend="indent">Nec iuvenem nec me sensit amica virum!</l>
					<l>Sic flammas aditura pias aeterna sacerdos</l>
					<l rend="indent">Surgit et a caro fratre verenda soror.</l>
					<l>At nuper bis flava Chlide, ter candida Pitho,</l>
					<l rend="indent">Ter Libas officio continuata meo est;</l>
					<l n="25">Exigere a nobis angusta nocte Corinnam</l>
					<l rend="indent">Me memini numeros sustinuisse novem.</l>
					<l>Num mea Thessalico languent devota veneno</l>
					<l rend="indent">Corpora? num misero carmen et herba nocent,</l>
					<l>Sagave poenicea defixit nomina cera</l>
					<l n="30" rend="indent">Et medium tenuis in iecur egit acus?</l>
					<l>Carmine laesa Ceres sterilem vanescit in herbam,</l>
					<l rend="indent">Deficiunt laesi carmine fontis aquae,</l>
					<l>Ilicibus glandes cantataque vitibus uva</l>
					<l rend="indent">Decidit, et nullo poma movente fluunt.</l>
					<l n="35">Quid vetat et nervos magicas torpere per artes?</l>
					<l rend="indent">Forsitan inpatiens fit latus inde meum.</l>
					<l>Huc pudor accessit: facti pudor ipse nocebat;</l>
					<l rend="indent">Ille fuit vitii causa secunda mei.</l>
					<l>At qualem vidi tantum tetigique puellam!</l>
					<l n="40" rend="indent">Sic etiam tunica tangitur illa sua.</l>
					<l>Illius ad tactum Pylius iuvenescere possit</l>
					<l rend="indent">Tithonosque annis fortior esse suis.</l>
					<l>Haec mihi contigerat; sed vir non contigit illi.</l>
					<l rend="indent">Quas nunc concipiam per nova vota preces?</l>
					<l n="45">Credo etiam magnos, quo sum tam turpiter usus,</l>
					<l rend="indent">Muneris oblati paenituisse deos.</l>
					<l>Optabam certe recipi — sum nempe receptus;</l>
					<l rend="indent">Oscula ferre — tuli; proximus esse — fui. </l>
					<l>Quo mihi fortunae tantum? quo regna sine usu?</l>
					<l n="50" rend="indent">Quid, nisi possedi dives avarus opes?</l>
					<l>Sic aret mediis taciti vulgator in undis</l>
					<l rend="indent">Pomaque, quae nullo tempore tangat, habet.</l>
					<l>A tenera quisquam sic surgit mane puella,</l>
					<l rend="indent">Protinus ut sanctos possit adire deos?</l>
					<l n="55">Sed, puto, non blande, non optima perdidit in me</l>
					<l rend="indent">Oscula; non omni sollicitavit ope!</l>
					<l>Illa graves potuit quercus adamantaque durum</l>
					<l rend="indent">Surdaque blanditiis saxa movere suis.</l>
					<l>Digna movere fuit certe vivosque virosque;</l>
					<l n="60" rend="indent">Sed neque tum vixi nec vir, ut ante, fui.</l>
					<l>Quid iuvet, ad surdas si cantet Phemius aures?</l>
					<l rend="indent">Quid miserum Thamyran picta tabella iuvat?</l>
					<l>At quae non tacita formavi gaudia mente!</l>
					<l rend="indent">Quos ego non finxi disposuique modos!</l>
					<l n="65">Nostra tamen iacuere velut praemortua membra</l>
					<l rend="indent">Turpiter hesterna languidiora rosa — </l>
					<l>Quae nunc, ecce, vigent intempestiva valentque,</l>
					<l rend="indent">Nunc opus exposcunt militiamque suam.</l>
					<l>Quin istic pudibunda iaces, pars pessima nostri?</l>
					<l n="70" rend="indent">Sic sum pollicitis captus et ante tuis.</l>
					<l>Tu dominum fallis; per te deprensus inermis</l>
					<l rend="indent">Tristia cum magno damna pudore tuli.</l>
					<l>Hanc etiam non est mea dedignata puella</l>
					<l rend="indent">Molliter admota sollicitare manu;</l>
					<l n="75">Sed postquam nullas consurgere posse per artes</l>
					<l rend="indent">Inmemoremque sui procubuisse videt,</l>
					<l>'Quid me ludis?' ait, 'quis te, male sane, iubebat</l>
					<l rend="indent">Invitum nostro ponere membra toro? </l>
					<l>Aut te traiectis Aeaea venefica lanis</l>
					<l n="80" rend="indent">Devovet, aut alio lassus amore venis.'</l>
					<l>Nec mora, desiluit tunica velata soluta — </l>
					<l rend="indent">Et decuit nudos proripuisse pedes! — </l>
					<l>Neve suae possent intactam scire ministrae,</l>
					<l rend="indent">Dedecus hoc sumpta dissimulavit aqua.</l>
				</div>
				<div type="poem" n="8">
					<l>Et quisquam ingenuas etiamnunc suspicit artes,</l>
					<l rend="indent">Aut tenerum dotes carmen habere putat?</l>
					<l>Ingenium quondam fuerat pretiosius auro;</l>
					<l rend="indent">At nunc barbaria est grandis, habere nihil.</l>
					<l n="5">Cum pulchrae dominae nostri placuere libelli,</l>
					<l rend="indent">Quo licuit libris, non licet ire mihi;</l>
					<l>Cum bene laudavit, laudato ianua clausa est.</l>
					<l rend="indent">Turpiter huc illuc ingeniosus eo.</l>
					<l>Ecce, recens dives parto per vulnera censu</l>
					<l n="10" rend="indent">Praefertur nobis sanguine pastus eques!</l>
					<l>Hunc potes amplecti formosis, vita, lacertis?</l>
					<l rend="indent">Huius in amplexu, vita, iacere potes?</l>
					<l>Si nescis, caput hoc galeam portare solebat;</l>
					<l rend="indent">Ense latus cinctum, quod tibi servit, erat; </l>
					<l n="15">Laeva manus, cui nunc serum male convenit aurum,</l>
					<l rend="indent">Scuta tulit; dextram tange — cruenta fuit!</l>
					<l>Qua periit aliquis, potes hanc contingere dextram?</l>
					<l rend="indent">Heu, ubi mollities pectoris illa tui?</l>
					<l>Cerne cicatrices, veteris vestigia pugnae — </l>
					<l n="20" rend="indent">Quaesitum est illi corpore, quidquid habet.</l>
					<l>Forsitan et, quotiens hominem iugulaverit, ille</l>
					<l rend="indent">Indicet! hoc fassas tangis, avara, manus?</l>
					<l>Ille ego Musarum purus Phoebique sacerdos</l>
					<l rend="indent">Ad rigidas canto carmen inane fores?</l>
					<l n="25">Discite, qui sapitis, non quae nos scimus inertes,</l>
					<l rend="indent">Sed trepidas acies et fera castra sequi</l>
					<l>Proque bono versu primum deducite pilum!</l>
					<l rend="indent">Nox tibi, si belles, possit, Homere, dari.</l>
					<l>Iuppiter, admonitus nihil esse potentius auro,</l>
					<l n="30" rend="indent">Corruptae pretium virginis ipse fuit.</l>
					<l>Dum merces aberat, durus pater, ipsa severa,</l>
					<l rend="indent">Aerati postes, ferrea turris erat;</l>
					<l>Sed postquam sapiens in munere venit adulter,</l>
					<l rend="indent">Praebuit ipsa sinus et dare iussa dedit.</l>
					<l n="35">At cum regna senex caeli Saturnus haberet,</l>
					<l rend="indent">Omne lucrum tenebris alta premebat humus.</l>
					<l>Aeraque et argentum cumque auro pondera ferri</l>
					<l rend="indent">Manibus admorat, nullaque massa fuit.</l>
					<l>At meliora dabat — curvo sine vomere fruges</l>
					<l n="40" rend="indent">Pomaque et in quercu mella reperta cava. </l>
					<l>Nec valido quisquam terram scindebat aratro,</l>
					<l rend="indent">Signabat nullo limite mensor humum,</l>
					<l>Non freta demisso verrebant eruta remo;</l>
					<l rend="indent">Ultima mortali tum via litus erat.</l>
					<l n="45">Contra te sollers, hominum natura, fuisti</l>
					<l rend="indent">Et nimium damnis ingeniosa tuis.</l>
					<l>Quo tibi, turritis incingere moenibus urbes?</l>
					<l rend="indent">Quo tibi, discordes addere in arma manus?</l>
					<l>Quid tibi cum pelago — terra contenta fuisses!</l>
					<l n="50" rend="indent">Cur non et caelum, tertia regna, petis?</l>
					<l>Qua licet, adfectas caelum quoque — templa Quirinus,</l>
					<l rend="indent">Liber et Alcides et modo Caesar habent.</l>
					<l>Eruimus terra solidum pro frugibus aurum.</l>
					<l rend="indent">Possidet inventas sanguine miles opes.</l>
					<l n="55">Curia pauperibus clausa est — dat census honores;</l>
					<l rend="indent">Inde gravis iudex, inde severus eques!</l>
					<l>Omnia possideant; illis Campusque forumque</l>
					<l rend="indent">Serviat, hi pacem crudaque bella gerant — </l>
					<l>Tantum ne nostros avidi liceantur amores,</l>
					<l n="60" rend="indent">Et — satis est — aliquid pauperis esse sinant!</l>
					<l>At nunc, exaequet tetricas licet illa Sabinas,</l>
					<l rend="indent">Imperat ut captae qui dare multa potest;</l>
					<l>Me prohibet custos, in me timet illa maritum.</l>
					<l rend="indent">Si dederim, tota cedet uterque domo!</l>
					<l n="65">O si neclecti quisquam deus ultor amantis</l>
					<l rend="indent">Tam male quaesitas pulvere mutet opes! </l>
				</div>
				<div type="poem" n="9">
					<l>Memnona si mater, mater ploravit Achillem,</l>
					<l rend="indent">Et tangunt magnas tristia fata deas,</l>
					<l>Flebilis indignos, Elegia, solve capillos!</l>
					<l rend="indent">A, nimis ex vero nunc tibi nomen erit! — </l>
					<l n="5">Ille tui vates operis, tua fama, Tibullus</l>
					<l rend="indent">Ardet in extructo, corpus inane, rogo.</l>
					<l>Ecce, puer Veneris fert eversamque pharetram</l>
					<l rend="indent">Et fractos arcus et sine luce facem;</l>
					<l>Adspice, demissis ut eat miserabilis alis</l>
					<l n="10" rend="indent">Pectoraque infesta tundat aperta manu!</l>
					<l>Excipiunt lacrimas sparsi per colla capilli,</l>
					<l rend="indent">Oraque singultu concutiente sonant.</l>
					<l>Fratris in Aeneae sic illum funere dicunt</l>
					<l rend="indent">Egressum tectis, pulcher Iule, tuis;</l>
					<l n="15">Nec minus est confusa Venus moriente Tibullo,</l>
					<l rend="indent">Quam iuveni rupit cum ferus inguen aper.</l>
					<l>At sacri vates et divum cura vocamur;</l>
					<l rend="indent">Sunt etiam qui nos numen habere putent.</l>
					<l>Scilicet omne sacrum mors inportuna profanat,</l>
					<l n="20" rend="indent">Omnibus obscuras inicit illa manus!</l>
					<l>Quid pater Ismario, quid mater profuit Orpheo?</l>
					<l rend="indent">Carmine quid victas obstipuisse feras?</l>
					<l>Et Linon in silvis idem pater 'aelinon!' altis</l>
					<l rend="indent">Dicitur invita concinuisse lyra.</l>
					<l n="25">Adice Maeoniden, a quo ceu fonte perenni</l>
					<l rend="indent">Vatum Pieriis ora rigantur aquis — </l>
					<l>Hunc quoque summa dies nigro submersit Averno.</l>
					<l rend="indent">Defugiunt avidos carmina sola rogos;</l>
					<l>Durant, vatis opus, Troiani fama laboris</l>
					<l n="30" rend="indent">Tardaque nocturno tela retexta dolo.</l>
					<l>Sic Nemesis longum, sic Delia nomen habebunt,</l>
					<l rend="indent">Altera cura recens, altera primus amor.</l>
					<l>Quid vos sacra iuvant? quid nunc Aegyptia prosunt</l>
					<l rend="indent">Sistra? quid in vacuo secubuisse toro?</l>
					<l n="35">Cum rapiunt mala fata bonos — ignoscite fasso! — </l>
					<l rend="indent">Sollicitor nullos esse putare deos.</l>
					<l>Vive pius — moriere; pius cole sacra — colentem</l>
					<l rend="indent">Mors gravis a templis in cava busta trahet;</l>
					<l>Carminibus confide bonis — iacet, ecce, Tibullus:</l>
					<l n="40" rend="indent">Vix manet e toto, parva quod urna capit!</l>
					<l>Tene, sacer vates, flammae rapuere rogales</l>
					<l rend="indent">Pectoribus pasci nec timuere tuis?</l>
					<l>Aurea sanctorum potuissent templa deorum</l>
					<l rend="indent">Urere, quae tantum sustinuere nefas!</l>
					<l n="45">Avertit vultus, Erycis quae possidet arces;</l>
					<l rend="indent">Sunt quoque, qui lacrimas continuisse negant.</l>
					<l>Sed tamen hoc melius, quam si Phaeacia tellus</l>
					<l rend="indent">Ignotum vili supposuisset humo.</l>
					<l>Hinc certe madidos fugientis pressit ocellos</l>
					<l n="50" rend="indent">Mater et in cineres ultima dona tulit;</l>
					<l>Hinc soror in partem misera cum matre doloris</l>
					<l rend="indent">Venit inornatas dilaniata comas, </l>
					<l>Cumque tuis sua iunxerunt Nemesisque priorque</l>
					<l rend="indent">Oscula nec solos destituere rogos.</l>
					<l n="55">Delia discedens 'felicius' inquit 'amata</l>
					<l rend="indent">Sum tibi; vixisti, dum tuus ignis eram.'</l>
					<l>Cui Nemesis 'quid' ait 'tibi sunt mea damna dolori?</l>
					<l rend="indent">Me tenuit moriens deficiente manu.'</l>
					<l>Si tamen e nobis aliquid nisi nomen et umbra</l>
					<l n="60" rend="indent">Restat, in Elysia valle Tibullus erit.</l>
					<l>Obvius huic venias hedera iuvenalia cinctus</l>
					<l rend="indent">Tempora cum Calvo, docte Catulle, tuo;</l>
					<l>Tu quoque, si falsum est temerati crimen amici,</l>
					<l rend="indent">Sanguinis atque animae prodige Galle tuae.</l>
					<l n="65">His comes umbra tua est; siqua est modo corporis umbra,</l>
					<l rend="indent">Auxisti numeros, culte Tibulle, pios.</l>
					<l>Ossa quieta, precor, tuta requiescite in urna,</l>
					<l rend="indent">Et sit humus cineri non onerosa tuo!</l>
				</div>
				<div type="poem" n="10">
					<l>Annua venerunt Cerealis tempora sacri;</l>
					<l rend="indent">Secubat in vacuo sola puella toro.</l>
					<l>Flava Ceres, tenues spicis redimita capillos,</l>
					<l rend="indent">Cur inhibes sacris commoda nostra tuis?</l>
					<l n="5">Te, dea, munificam gentes, ubi quaeque, loquuntur,</l>
					<l rend="indent">Nec minus humanis invidet ulla bonis.</l>
					<l>Ante nec hirsuti torrebant farra coloni,</l>
					<l rend="indent">Nec notum terris area nomen erat, </l>
					<l>Sed glandem quercus, oracula prima, ferebant;</l>
					<l n="10" rend="indent">Haec erat et teneri caespitis herba cibus.</l>
					<l>Prima Ceres docuit turgescere semen in agris</l>
					<l rend="indent">Falce coloratas subsecuitque comas;</l>
					<l>Prima iugis tauros supponere colla coegit,</l>
					<l rend="indent">Et veterem curvo dente revellit humum.</l>
					<l n="15">Hanc quisquam lacrimis laetari credit amantum</l>
					<l rend="indent">Et bene tormentis secubituque coli?</l>
					<l>Nec tamen est, quamvis agros amet illa feraces,</l>
					<l rend="indent">Rustica nec viduum pectus amoris habet.</l>
					<l>Cretes erunt testes — nec fingunt omnia Cretes.</l>
					<l n="20" rend="indent">Crete nutrito terra superba Iove.</l>
					<l>Illic, sideream mundi qui temperat arcem,</l>
					<l rend="indent">Exiguus tenero lac bibit ore puer.</l>
					<l>Magna fides testi: testis laudatur alumno.</l>
					<l rend="indent">Fassuram Cererem crimina nostra puto.</l>
					<l n="25">Viderat Iasium Cretaea diva sub Ida</l>
					<l rend="indent">Figentem certa terga ferina manu.</l>
					<l>Vidit, et ut tenerae flammam rapuere medullae,</l>
					<l rend="indent">Hinc pudor, ex illa parte trahebat amor.</l>
					<l>Victus amore pudor; sulcos arere videres</l>
					<l n="30" rend="indent">Et sata cum minima parte redire sui.</l>
					<l>Cum bene iactati pulsarant arva ligones,</l>
					<l rend="indent">Ruperat et duram vomer aduncus humum,</l>
					<l>Seminaque in latos ierant aequaliter agros,</l>
					<l rend="indent">Inrita decepti vota colentis erant.</l>
					<l n="35">Diva potens frugum silvis cessabat in altis;</l>
					<l rend="indent">Deciderant longae spicea serta comae.</l>
					<l>Sola fuit Crete fecundo fertilis anno;</l>
					<l rend="indent">Omnia, qua tulerat se dea, messis erat; </l>
					<l>Ipsa, locus nemorum, canebat frugibus Ide,</l>
					<l n="40" rend="indent">Et ferus in silva farra metebat aper.</l>
					<l>Optavit Minos similes sibi legifer annos;</l>
					<l rend="indent">Optasset, Cereris longus ut esset amor.</l>
					<l>Quod tibi secubitus tristes, dea flava, fuissent,</l>
					<l rend="indent">Hoc cogor sacris nunc ego ferre tuis?</l>
					<l n="45">Cur ego sim tristis, cum sit tibi nata reperta</l>
					<l rend="indent">Regnaque quam Iuno sorte minore regat?</l>
					<l>Festa dies Veneremque vocat cantusque merumque;</l>
					<l rend="indent">Haec decet ad dominos munera ferre deos.</l>
				</div>
				<div type="poem" n="11a">
					<l>Multa diuque tuli; vitiis patientia victa est;</l>
					<l rend="indent">Cede fatigato pectore, turpis amor!</l>
					<l>Scilicet adserui iam me fugique catenas,</l>
					<l rend="indent">Et quae non puduit ferre, tulisse pudet.</l>
					<l n="5">Vicimus et domitum pedibus calcamus amorem;</l>
					<l rend="indent">Venerunt capiti cornua sera meo.</l>
					<l>Perfer et obdura! dolor hic tibi proderit olim;</l>
					<l rend="indent">Saepe tulit lassis sucus amarus opem.</l>
					<l>Ergo ego sustinui, foribus tam saepe repulsus,</l>
					<l n="10" rend="indent">Ingenuum dura ponere corpus humo?</l>
					<l>Ergo ego nescio cui, quem tu conplexa tenebas,</l>
					<l rend="indent">Excubui clausam servus ut ante domum? </l>
					<l>Vidi, cum foribus lassus prodiret amator,</l>
					<l rend="indent">Invalidum referens emeritumque latus;</l>
					<l n="15">Hoc tamen est levius, quam quod sum visus ab illo — </l>
					<l rend="indent">Eveniat nostris hostibus ille pudor!</l>
					<l>Quando ego non fixus lateri patienter adhaesi,</l>
					<l rend="indent">Ipse tuus custos, ipse vir, ipse comes?</l>
					<l>Scilicet et populo per me comitata placebas;</l>
					<l n="20" rend="indent">Causa fuit multis noster amoris amor.</l>
					<l>Turpia quid referam vanae mendacia linguae</l>
					<l rend="indent">Et periuratos in mea damna deos?</l>
					<l>Quid iuvenum tacitos inter convivia nutus</l>
					<l rend="indent">Verbaque conpositis dissimulata notis?</l>
					<l n="25">Dicta erat aegra mihi — praeceps amensque cucurri;</l>
					<l rend="indent">Veni, et rivali non erat aegra meo!</l>
					<l>His et quae taceo duravi saepe ferendis;</l>
					<l rend="indent">Quaere alium pro me, qui queat ista pati.</l>
					<l>Iam mea votiva puppis redimita corona</l>
					<l n="30" rend="indent">Lenta tumescentes aequoris audit aquas.</l>
					<l>Desine blanditias et verba, potentia quondam,</l>
					<l rend="indent">Perdere — non ego nunc stultus, ut ante fui!</l>
				</div>
				<div type="poem" n="11b">
					<l>Luctantur pectusque leve in contraria tendunt</l>
					<l rend="indent">Hac amor hac odium, sed, puto, vincit amor.</l>
					<l n="35">Odero, si potero; si non, invitus amabo.</l>
					<l rend="indent">Nec iuga taurus amat; quae tamen odit, habet.</l>
					<l>Nequitiam fugio — fugientem forma reducit;</l>
					<l rend="indent">Aversor morum crimina — corpus amo. </l>
					<l>Sic ego nec sine te nec tecum vivere possum,</l>
					<l n="40" rend="indent">Et videor voti nescius esse mei.</l>
					<l>Aut formosa fores minus, aut minus inproba, vellem;</l>
					<l rend="indent">Non facit ad mores tam bona forma malos.</l>
					<l>Facta merent odium, facies exorat amorem — </l>
					<l rend="indent">Me miserum, vitiis plus valet illa suis!</l>
					<l n="45">Parce, per o lecti socialia iura, per omnis</l>
					<l rend="indent">Qui dant fallendos se tibi saepe deos,</l>
					<l>Perque tuam faciem, magni mihi numinis instar,</l>
					<l rend="indent">Perque tuos oculos, qui rapuere meos!</l>
					<l>Quidquid eris, mea semper eris; tu selige tantum,</l>
					<l n="50" rend="indent">Me quoque velle velis, anne coactus amem!</l>
					<l>Lintea dem potius ventisque ferentibus utar,</l>
					<l rend="indent">Ut, quam, si nolim, cogar amare, velim.</l>
				</div>
				<div type="poem" n="12">
					<l>Quis fuit ille dies, quo tristia semper amanti</l>
					<l rend="indent">Omina non albae concinuistis aves?</l>
					<l>Quodve putem sidus nostris occurrere fatis,</l>
					<l rend="indent">Quosve deos in me bella movere querar?</l>
					<l n="5">Quae modo dicta mea est, quam coepi solus amare,</l>
					<l rend="indent">Cum multis vereor ne sit habenda mihi.</l>
					<l>Fallimur, an nostris innotuit illa libellis?</l>
					<l rend="indent">Sic erit — ingenio prostitit illa meo.</l>
					<l>Et merito! quid enim formae praeconia feci?</l>
					<l n="10" rend="indent">Vendibilis culpa facta puella mea est. </l>
					<l>Me lenone placet, duce me perductus amator,</l>
					<l rend="indent">Ianua per nostras est adaperta manus.</l>
					<l>An prosint, dubium, nocuerunt carmina semper;</l>
					<l rend="indent">Invidiae nostris illa fuere bonis.</l>
					<l n="15">Cum Thebae, cum Troia foret, cum Caesaris acta,</l>
					<l rend="indent">Ingenium movit sola Corinna meum.</l>
					<l>Aversis utinam tetigissem carmina Musis,</l>
					<l rend="indent">Phoebus et inceptum destituisset opus!</l>
					<l>Nec tamen ut testes mos est audire poetas;</l>
					<l n="20" rend="indent">Malueram verbis pondus abesse meis.</l>
					<l>Per nos Scylla patri caros furata capillos</l>
					<l rend="indent">Pube premit rabidos inguinibusque canes;</l>
					<l>Nos pedibus pinnas dedimus, nos crinibus angues;</l>
					<l rend="indent">Victor Abantiades alite fertur equo.</l>
					<l n="25">Idem per spatium Tityon porreximus ingens,</l>
					<l rend="indent">Et tria vipereo fecimus ora cani;</l>
					<l>Fecimus Enceladon iaculantem mille lacertis,</l>
					<l rend="indent">Ambiguae captos virginis ore viros.</l>
					<l>Aeolios Ithacis inclusimus utribus Euros;</l>
					<l n="30" rend="indent">Proditor in medio Tantalus amne sitit.</l>
					<l>De Niobe silicem, de virgine fecimus ursam.</l>
					<l rend="indent">Concinit Odrysium Cecropis ales Ityn;</l>
					<l>Iuppiter aut in aves aut se transformat in aurum</l>
					<l rend="indent">Aut secat inposita virgine taurus aquas.</l>
					<l n="35">Protea quid referam Thebanaque semina, dentes;</l>
					<l rend="indent">Qui vomerent flammas ore, fuisse boves; </l>
					<l>Flere genis electra tuas, Auriga, sorores;</l>
					<l rend="indent">Quaeque rates fuerint, nunc maris esse deas;</l>
					<l>Aversumque diem mensis furialibus Atrei,</l>
					<l n="40" rend="indent">Duraque percussam saxa secuta lyram?</l>
					<l>Exit in inmensum fecunda licentia vatum,</l>
					<l rend="indent">Obligat historica nec sua verba fide.</l>
					<l>Et mea debuerat falso laudata videri</l>
					<l rend="indent">Femina; credulitas nunc mihi vestra nocet.</l>
				</div>
				<div type="poem" n="13">
					<l>Cum mihi pomiferis coniunx foret orta Faliscis,</l>
					<l rend="indent">Moenia contigimus victa, Camille, tibi.</l>
					<l>Casta sacerdotes Iunoni festa parabant</l>
					<l rend="indent">Et celebres ludos indigenamque bovem;</l>
					<l n="5">Grande morae pretium ritus cognoscere, quamvis</l>
					<l rend="indent">Difficilis clivis huc via praebet iter.</l>
					<l>Stat vetus et densa praenubilus arbore lucus;</l>
					<l rend="indent">Adspice — concedas numen inesse loco.</l>
					<l>Accipit ara preces votivaque tura piorum — </l>
					<l n="10" rend="indent">Ara per antiquas facta sine arte manus.</l>
					<l>Hinc, ubi praesonuit sollemni tibia cantu,</l>
					<l rend="indent">It per velatas annua pompa vias;</l>
					<l>Ducuntur niveae populo plaudente iuvencae,</l>
					<l rend="indent">Quas aluit campis herba Falisca suis,</l>
					<l n="15">Et vituli nondum metuenda fronte minaces,</l>
					<l rend="indent">Et minor ex humili victima porcus hara, </l>
					<l>Duxque gregis cornu per tempora dura recurvo.</l>
					<l rend="indent">Invisa est dominae sola capella deae;</l>
					<l>Illius indicio silvis inventa sub altis</l>
					<l n="20" rend="indent">Dicitur inceptam destituisse fugam.</l>
					<l>Nunc quoque per pueros iaculis incessitur index</l>
					<l rend="indent">Et pretium auctori vulneris ipsa datur.</l>
					<l>Qua ventura dea est, iuvenes timidaeque puellae</l>
					<l rend="indent">Praeverrunt latas veste iacente vias.</l>
					<l n="25">Virginei crines auro gemmaque premuntur,</l>
					<l rend="indent">Et tegit auratos palla superba pedes;</l>
					<l>More patrum Graio velatae vestibus albis</l>
					<l rend="indent">Tradita supposito vertice sacra ferunt.</l>
					<l>Ora favent populi tum cum venit aurea pompa,</l>
					<l n="30" rend="indent">Ipsa sacerdotes subsequiturque suas.</l>
					<l>Argiva est pompae facies; Agamemnone caeso</l>
					<l rend="indent">Et scelus et patrias fugit Halaesus opes</l>
					<l>Iamque pererratis profugus terraque fretoque</l>
					<l rend="indent">Moenia felici condidit alta manu.</l>
					<l n="35">Ille suos docuit Iunonia sacra Faliscos.</l>
					<l rend="indent">Sint mihi, sint populo semper amica suo!</l>
				</div>
				<div type="poem" n="14">
					<l>Non ego, ne pecces, cum sis formosa, recuso,</l>
					<l rend="indent">Sed ne sit misero scire necesse mihi;</l>
					<l>Nec te nostra iubet fieri censura pudicam,</l>
					<l rend="indent">Sed tamen, ut temptes dissimulare, rogat. </l>
					<l n="5">Non peccat, quaecumque potest peccasse negare,</l>
					<l rend="indent">Solaque famosam culpa professa facit.</l>
					<l>Quis furor est, quae nocte latent, in luce fateri,</l>
					<l rend="indent">Et quae clam facias facta referre palam?</l>
					<l>Ignoto meretrix corpus iunctura Quiriti</l>
					<l n="10" rend="indent">Opposita populum summovet ante sera;</l>
					<l>Tu tua prostitues famae peccata sinistrae</l>
					<l rend="indent">Commissi perages indiciumque tui?</l>
					<l>Sit tibi mens melior, saltemve imitare pudicas,</l>
					<l rend="indent">Teque probam, quamvis non eris, esse putem.</l>
					<l n="15">Quae facis, haec facito; tantum fecisse negato,</l>
					<l rend="indent">Nec pudeat coram verba modesta loqui!</l>
					<l>Est qui nequitiam locus exigat; omnibus illum</l>
					<l rend="indent">Deliciis inple, stet procul inde pudor!</l>
					<l>Hinc simul exieris, lascivia protinus omnis</l>
					<l n="20" rend="indent">Absit, et in lecto crimina pone tuo.</l>
					<l>Illic nec tunicam tibi sit posuisse pudori</l>
					<l rend="indent">Nec femori inpositum sustinuisse femur;</l>
					<l>Illic purpureis condatur lingua labellis,</l>
					<l rend="indent">Inque modos Venerem mille figuret amor;</l>
					<l n="25">Illic nec voces nec verba iuvantia cessent,</l>
					<l rend="indent">Spondaque lasciva mobilitate tremat!</l>
					<l>Indue cum tunicis metuentem crimina vultum,</l>
					<l rend="indent">Et pudor obscenum diffiteatur opus;</l>
					<l>Da populo, da verba mihi; sine nescius errem,</l>
					<l n="30" rend="indent">Et liceat stulta credulitate frui!</l>
					<l>Cur totiens video mitti recipique tabellas?</l>
					<l rend="indent">Cur pressus prior est interiorque torus?</l>
					<l>Cur plus quam somno turbatos esse capillos</l>
					<l rend="indent">Collaque conspicio dentis habere notam? </l>
					<l n="35">Tantum non oculos crimen deducis ad ipsos;</l>
					<l rend="indent">Si dubitas famae parcere, parce mihi!</l>
					<l>Mens abit et morior quotiens peccasse fateris,</l>
					<l rend="indent">Perque meos artus frigida gutta fluit.</l>
					<l>Tunc amo, tunc odi frustra quod amare necesse est;</l>
					<l n="40" rend="indent">Tunc ego, sed tecum, mortuus esse velim!</l>
					<l>Nil equidem inquiram, nec quae celare parabis</l>
					<l rend="indent">Insequar, et falli muneris instar erit.</l>
					<l>Si tamen in media deprensa tenebere culpa,</l>
					<l rend="indent">Et fuerint oculis probra videnda meis,</l>
					<l n="45">Quae bene visa mihi fuerint, bene visa negato — </l>
					<l rend="indent">Concedent verbis lumina nostra tuis.</l>
					<l>Prona tibi vinci cupientem vincere palma est,</l>
					<l rend="indent">Sit modo 'non feci!' dicere lingua memor.</l>
					<l>Cum tibi contingat verbis superare duobus,</l>
					<l n="50" rend="indent">Etsi non causa, iudice vince tuo!</l>
				</div>
				<div type="poem" n="15">
					<l>Quaere novum vatem, tenerorum mater Amorum!</l>
					<l rend="indent">Raditur hic elegis ultima meta meis;</l>
					<l>Quos ego conposui, Paeligni ruris alumnus — </l>
					<l rend="indent">Nec me deliciae dedecuere meae — </l>
					<l n="5">Siquid id est, usque a proavis vetus ordinis heres,</l>
					<l rend="indent">Non modo militiae turbine factus eques.</l>
					<l>Mantua Vergilio, gaudet Verona Catullo;</l>
					<l rend="indent">Paelignae dicar gloria gentis ego, </l>
					<l>Quam sua libertas ad honesta coegerat arma,</l>
					<l n="10" rend="indent">Cum timuit socias anxia Roma manus.</l>
					<l>Atque aliquis spectans hospes Sulmonis aquosi</l>
					<l rend="indent">Moenia, quae campi iugera pauca tenent,</l>
					<l>'Quae tantum' dicat 'potuistis ferre poetam,</l>
					<l rend="indent">Quantulacumque estis, vos ego magna voco.'</l>
					<l n="15">Culte puer puerique parens Amathusia culti.</l>
					<l rend="indent">Aurea de campo vellite signa meo!</l>
					<l>Corniger increpuit thyrso graviore Lyaeus:</l>
					<l rend="indent">Pulsanda est magnis area maior equis.</l>
					<l>Inbelles elegi, genialis Musa, valete,</l>
					<l n="20" rend="indent">Post mea mansurum fata superstes opus! </l>
				</div>
			</div>
		</body>
	</text>

</TEI>
