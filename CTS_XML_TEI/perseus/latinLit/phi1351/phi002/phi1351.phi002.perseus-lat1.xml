<?xml version="1.0"?>
<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersProse PUBLIC "-//Perseus P4//DTD Perseus Prose//EN" "http://www.perseus.tufts.edu/DTD/1.0/PersProse.dtd" >
%PersProse;
]>
<TEI.2>
  <teiHeader type="text" status="new">
    <fileDesc>
      <titleStmt>
      	<title>de Origine et Situ Germanorum Liber</title>
	<author>Cornelius Tacitus</author>
      </titleStmt>
      &Perseus.publish;
      <sourceDesc>
	<bibl>	  <title>Opera Minora</title>
	  <author>Cornelius Tacitus</author>
	  <editor role="editor">Henry Furneaux</editor>
	  <publisher>Clarendon Press</publisher>
	  <pubPlace>Oxford</pubPlace>
	  <date>1900</date>
	</bibl>
      </sourceDesc>
    </fileDesc>

    <encodingDesc>
      <refsDecl doctype="TEI.2">
        <state n="chunk" unit="chapter"/>
        <state unit="section"/>
      </refsDecl>
    </encodingDesc>

    <profileDesc>
      <langUsage>
	<language id="la">Latin
	</language><language id="greek">Greek
      </language></langUsage>
    </profileDesc>
  </teiHeader>

<text lang="la" n="Ger">
<body>
<head>Cornelii Taciti de Origine et Situ Germanorum Liber</head>
<div1 type="chapter" n="1">
<div2 type="section" n="1">
<p>Germania omnis a Gallis Raetisque et Pannoniis Rheno 
et Danubio fluminibus, a Sarmatis Dacisque mutuo metu 
aut montibus separatur: cetera Oceanus ambit, latos sinus 
et insularum immensa spatia complectens, nuper cognitis 
quibusdam gentibus ac regibus, quos bellum aperuit.
</p></div2>

<div2 type="section" n="2"><p>
Rhenus, Raeticarum Alpium inaccesso ac praecipiti vertice 
ortus, modico flexu in occidentem versus septentrionali 
Oceano miscetur.
</p></div2>

<div2 type="section" n="3"><p>
Danubius molli et clementer edito montis 
Abnobae iugo effusus plures populos adit, donec in Ponticum mare sex meatibus erumpat; septimum os paludibus 
hauritur. </p></div2></div1>
<div1 type="chapter" n="2">
<div2 type="section" n="1">
<p>Ipsos Germanos indigenas crediderim minimeque aliarum 
gentium adventibus et hospitiis mixtos, quia nec terra olim 
sed classibus advehebantur qui mutare sedes quaerebant, et 
immensus ultra utque sic dixerim adversus Oceanus raris ab 
orbe nostro navibus aditur.
</p></div2>

<div2 type="section" n="2"><p>
quis porro, praeter periculum   
horridi et ignoti maris, Asia aut Africa aut Italia relicta 
Germaniam peteret, informem terris, asperam caelo, tristem 
cultu aspectuque nisi si patria sit?
</p></div2>

<div2 type="section" n="3"><p></p>
<p>Celebrant carminibus antiquis, quod unum apud illos 
memoriae et annalium genus est, Tuistonem deum terra 
editum. ei filium Mannum originem gentis conditoresque 
Manno tres filios adsignant, e quorum nominibus proximi 
Oceano Ingaevones, medii Herminones, ceteri Istaevones vocentur.
</p></div2>

<div2 type="section" n="4"><p>
quidam, ut in licentia vetustatis, plures deo ortos 
pluresque gentis appellationes, Marsos Gambrivios Suebos 
Vandilios adfirmant, eaque vera et antiqua nomina.
</p></div2>

<div2 type="section" n="5"><p>
ceterum Germaniae vocabulum recens et nuper additum, quoniam 
qui primi Rhenum transgressi Gallos expulerint ac nunc 
Tungri, tunc Germani vocati sint: ita nationis nomen, non 
gentis, evaluisse paulatim, ut omnes primum a victore ob 
metum, mox et a se ipsis invento nomine Germani vocarentur. </p></div2></div1>
<div1 type="chapter" n="3">
<div2 type="section" n="1">
<p>Fuisse et apud eos Herculem memorant, primumque 
omnium virorum fortium ituri in proelia canunt. sunt 
illis haec quoque carmina quorum relatu, quem baritum 
vocant, accendunt animos futuraeque pugnae fortunam ipso 
cantu augurantur; terrent enim trepidantve, prout sonuit 
acies, nec tam vocis ille quam virtutis concentus videtur.
</p></div2>

<div2 type="section" n="2"><p>
adfectatur praecipue asperitas soni et fractum murmur, 
obiectis ad os scutis, quo plenior et gravior vox repercussu
</p></div2>

<div2 type="section" n="3"><p>
intumescat. ceterum et Ulixen quidam opinantur longo 
illo et fabuloso errore in hunc Oceanum delatum adisse   
Germaniae terras, Asciburgiumque, quod in ripa Rheni 
situm hodieque incolitur, ab illo constitutum nominatumque; aram quin etiam Ulixi consecratam, adiecto 
Laertae patris nomine, eodem loco olim repertam, monumentaque et tumulos quosdam Graecis litteris inscriptos in
</p></div2>

<div2 type="section" n="4"><p>
confinio Germaniae Raetiaeque adhuc extare. quae neque 
confirmare argumentis neque refellere in animo est: ex 
ingenio suo quisque demat vel addat fidem. </p></div2></div1>
<div1 type="chapter" n="4">
<div2 type="section" n="1">
<p>Ipse eorum opinionibus accedo qui Germaniae populos 
nullis aliarum nationum conubiis infectos propriam et 
sinceram et tantum sui similem gentem extitisse arbitrantur.
</p></div2>

<div2 type="section" n="2"><p>
unde habitus quoque corporum, tamquam in tanto hominum numero, idem omnibus: truces et caerulei oculi, rutilae 
comae, magna corpora et tantum ad impetum valida.
</p></div2>

<div2 type="section" n="3"><p>
laboris atque operum non eadem patientia, minimeque sitim 
aestumque tolerare, frigora atque inediam caelo solove 
adsueverunt. </p></div2></div1>
<div1 type="chapter" n="5">
<div2 type="section" n="1">
<p>Terra etsi aliquanto specie differt, in universum tamen 
aut silvis horrida aut paludibus foeda, humidior qua Gallias, 
ventosior qua Noricum ac Pannoniam aspicit; satis ferax, 
frugiferarum arborum impatiens, pecorum fecunda, sed
</p></div2>

<div2 type="section" n="2"><p>
plerumque improcera. ne armentis quidem suus honor aut 
gloria frontis: numero gaudent, eaeque solae et gratissimae
</p></div2>

<div2 type="section" n="3"><p>
opes sunt. argentum et aurum propitiine an irati dii negaverint dubito. nec tamen adfirmaverim nullam Germaniae 
venam argentum aurumve gignere: quis enim scrutatus est?
</p></div2>

<div2 type="section" n="4"><p>
possessione et usu haud perinde adficiuntur: est videre 
apud illos argentea vasa, legatis et principibus eorum muneri   
data, non in alia vilitate quam quae humo finguntur. 
quamquam proximi ob usum commerciorum aurum et argentum in pretio habent formasque quasdam nostrae pecuniae 
agnoscunt atque eligunt: interiores simplicius et antiquius
</p></div2>

<div2 type="section" n="5"><p>
permutatione mercium utuntur. pecuniam probant veterem 
et diu notam, serratos bigatosque. argentum quoque magis 
quam aurum sequuntur, nulla adfectione animi, sed quia 
numerus argenteorum facilior usui est promisca ac vilia 
mercantibus. </p></div2></div1>
<div1 type="chapter" n="6">
<div2 type="section" n="1">
<p>Ne ferrum quidem superest, sicut ex genere telorum 
colligitur. rari gladiis aut maioribus lanceis utuntur: hastas 
vel ipsorum vocabulo frameas gerunt angusto et brevi ferro, 
sed ita acri et ad usum habili, ut eodem telo, prout ratio
</p></div2>

<div2 type="section" n="2"><p>
poscit, vel comminus vel eminus pugnent. et eques quidem 
scuto frameaque contentus est, pedites et missilia spargunt, 
pluraque singuli, atque in immensum vibrant, nudi aut 
sagulo leves. nulla cultus iactatio: scuta tantum lectissimis
</p></div2>

<div2 type="section" n="3"><p>
coloribus distinguunt. paucis loricae, vix uni alterive cassis 
aut galea. equi non forma, non velocitate conspicui. sed 
nec variare gyros in morem nostrum docentur: in rectum 
aut uno flexu dextros agunt, ita coniuncto orbe ut nemo
</p></div2>

<div2 type="section" n="4"><p>
posterior sit. in universum aestimanti plus penes peditem 
roboris; eoque mixti proeliantur, apta et congruente ad 
equestrem pugnam velocitate peditum, quos ex omni iuventute delectos ante aciem locant.
</p></div2>

<div2 type="section" n="5"><p>
definitur et numerus: 
centeni ex singulis pagis sunt, idque ipsum inter suos vocantur, et quod primo numerus fuit, iam nomen et honor
</p></div2>

<div2 type="section" n="6"><p>
est. acies per cuneos componitur. cedere loco, dummodo 
rursus instes, consilii quam formidinis arbitrantur. corpora   
suorum etiam in dubiis proeliis referunt. scutum reliquisse 
praecipuum flagitium, nec aut sacris adesse aut concilium 
inire ignominioso fas, multique superstites bellorum infamiam laqueo finierunt. </p></div2></div1>
<div1 type="chapter" n="7">
<div2 type="section" n="1">
<p>Reges ex nobilitate, duces ex virtute sumunt. nec regibus infinita ac libera potestas, et duces exemplo potius 
quam imperio, si prompti, si conspicui, si ante aciem agant,
</p></div2>

<div2 type="section" n="2"><p>
admiratione praesunt. ceterum neque animadvertere neque 
vincire, ne verberare quidem nisi sacerdotibus permissum, 
non quasi in poenam nec ducis iussu, sed velut deo imperante, quem adesse bellantibus credunt.
</p></div2>

<div2 type="section" n="3"><p>
effigiesque et signa 
quaedam detracta lucis in proelium ferunt; quodque praecipuum fortitudinis incitamentum est, non casus nec fortuita conglobatio turmam aut cuneum facit, sed familiae et 
propinquitates; et in proximo pignora, unde feminarum
</p></div2>

<div2 type="section" n="4"><p>
ululatus audiri, unde vagitus infantium. hi cuique sanctissimi testes, hi maximi laudatores: ad matres, ad coniuges 
vulnera ferunt; nec illae numerare et exigere plagas pavent, 
cibosque et hortamina pugnantibus gestant. </p></div2></div1>
<div1 type="chapter" n="8">
<div2 type="section" n="1">
<p>Memoriae proditur quasdam acies inclinatas iam et labantes a feminis restitutas constantia precum et obiectu 
pectorum et monstrata comminus captivitate, quam longe 
impatientius feminarum suarum nomine timent, adeo ut 
efficacius obligentur animi civitatum quibus inter obsides
</p></div2>

<div2 type="section" n="2"><p>
puellae quoque nobiles imperantur. inesse quin etiam 
sanctum aliquid et providum putant, nec aut consilia earum
</p></div2>

<div2 type="section" n="3"><p>
aspernantur aut responsa neglegunt. vidimus sub divo 
Vespasiano Veledam diu apud plerosque numinis loco 
habitam; sed et olim Auriniam et complures alias venerati 
sunt, non adulatione nec tamquam facerent deas.   </p></div2></div1>
<div1 type="chapter" n="9">
<div2 type="section" n="1">
<p>Deorum maxime Mercurium colunt, cui certis diebus 
humanis quoque hostiis litare fas habent. Herculem ac 
Martem concessis animalibus placant.
</p></div2>

<div2 type="section" n="2"><p>
pars Sueborum et Isidi sacrificat: unde causa et origo peregrino sacro parum 
comperi nisi quod signum ipsum in modum liburnae figuratum
</p></div2>

<div2 type="section" n="3"><p>
docet advectam religionem. ceterum nec cohibere 
parietibus deos neque in ullam humani oris speciem adsimulare ex magnitudine caelestium arbitrantur: lucos ac 
nemora consecrant deorumque nominibus appellant secretum illud, quod sola reverentia vident. </p></div2></div1>
<div1 type="chapter" n="10">
<div2 type="section" n="1">
<p>Auspicia sortesque ut qui maxime observant. sortium 
consuetudo simplex. virgam frugiferae arbori decisam in 
surculos amputant eosque notis quibusdam discretos super
</p></div2>

<div2 type="section" n="2"><p>
candidam vestem temere ac fortuito spargunt. mox, si 
publice consultetur, sacerdos civitatis, sin privatim, ipse 
pater familiae, precatus deos caelumque suspiciens ter 
singulos tollit, sublatos secundum impressam ante notam
</p></div2>

<div2 type="section" n="3"><p>
interpretatur. si prohibuerunt, nulla de eadem re in eundem diem consultatio; sin permissum, auspiciorum adhuc 
fides exigitur. et illud quidem etiam hic notum, avium 
voces volatusque interrogare: proprium gentis equorum
</p></div2>

<div2 type="section" n="4"><p>
quoque praesagia ac monitus experiri. publice aluntur 
isdem nemoribus ac lucis, candidi et nullo mortali opere 
contacti; quos pressos sacro curru sacerdos ac rex vel 
princeps civitatis comitantur hinnitusque ac fremitus observant.
</p></div2>

<div2 type="section" n="5"><p>
nec ulli auspicio maior fides, non solum apud 
plebem, sed apud proceres, apud sacerdotes; se enim 
ministros deorum, illos conscios putant. est et alia observatio auspiciorum, qua gravium bellorum eventus explorant.
</p></div2>

<div2 type="section" n="6"><p>
eius gentis cum qua bellum est captivum quoquo 
modo interceptum cum electo popularium suorum, patriis 
quemque armis, committunt: victoria huius vel illius pro 
praeiudicio accipitur. </p></div2></div1>
<div1 type="chapter" n="11">
<div2 type="section" n="1">
<p>De minoribus rebus principes consultant, de maioribus 
omnes, ita tamen ut ea quoque, quorum penes plebem
</p></div2>

<div2 type="section" n="2"><p>
arbitrium est, apud principes praetractentur. coeunt, nisi 
quid fortuitum et subitum incidit, certis diebus, cum aut 
incohatur luna aut impletur; nam agendis rebus hoc auspicatissimum initium credunt. nec dierum numerum, ut nos, 
sed noctium computant. sic constituunt, sic condicunt:
</p></div2>

<div2 type="section" n="3"><p>
nox ducere diem videtur. illud ex libertate vitium, quod 
non simul nec ut iussi conveniunt, sed et alter et tertius
</p></div2>

<div2 type="section" n="4"><p>
dies cunctatione coeuntium absumitur. ut turbae placuit, 
considunt armati. silentium per sacerdotes, quibus tum
</p></div2>

<div2 type="section" n="5"><p>
et coercendi ius est, imperatur. mox rex vel princeps, 
prout aetas cuique, prout nobilitas, prout decus bellorum, 
prout facundia est, audiuntur auctoritate suadendi magis
</p></div2>

<div2 type="section" n="6"><p>
quam iubendi potestate. si displicuit sententia, fremitu 
aspernantur; sin placuit, frameas concutiunt: honoratissimum adsensus genus est armis laudare. </p></div2></div1>
<div1 type="chapter" n="12">
<div2 type="section" n="1">
<p>Licet apud concilium accusare quoque et discrimen 
capitis intendere. distinctio poenarum ex delicto: proditores et transfugas arboribus suspendunt, ignavos et imbelles 
et corpore infames caeno ac palude, iniecta insuper crate,
</p></div2>

<div2 type="section" n="2"><p>
mergunt. diversitas supplicii illuc respicit, tamquam scelera 
ostendi oporteat dum puniuntur, flagitia abscondi. sed et 
levioribus delictis pro modo poena: equorum pecorumque 
numero convicti multantur. pars multae regi vel civitati, 
pars ipsi qui vindicatur vel propinquis eius exsolvitur.
</p></div2>

<div2 type="section" n="3"><p>
eliguntur in isdem conciliis et principes qui iura per pagos 
vicosque reddunt; centeni singulis ex plebe comites consilium simul et auctoritas adsunt. </p></div2></div1>
<div1 type="chapter" n="13">
<div2 type="section" n="1">
<p>Nihil autem neque publicae neque privatae rei nisi armati 
agunt. sed arma sumere non ante cuiquam moris quam 
civitas suffecturum probaverit. tum in ipso concilio vel 
principum aliquis vel pater vel propinqui scuto frameaque 
iuvenem ornant: haec apud illos toga, hic primus iuventae 
honos; ante hoc domus pars videntur, mox rei publicae.
</p></div2>

<div2 type="section" n="2"><p>
insignis nobilitas aut magna patrum merita principis dignationem etiam adulescentulis adsignant:  ceteris robustioribus 
ac iam pridem probatis adgregantur, nec rubor inter comites
</p></div2>

<div2 type="section" n="3"><p>
aspici. gradus quin etiam ipse comitatus habet, iudicio 
eius quem sectantur; magnaque et comitum aemulatio, 
quibus primus apud principem suum locus, et principum,
</p></div2>

<div2 type="section" n="4"><p>
cui plurimi et acerrimi comites. haec dignitas, hae vires: 
magno semper electorum iuvenum globo circumdari in 
pace decus, in bello praesidium. nec solum in sua gente 
cuique, sed apud finitimas quoque civitates id nomen, ea 
gloria est, si numero ac virtute comitatus emineat; expetuntur enim legationibus et muneribus ornantur et ipsa 
plerumque fama bella profligant. </p></div2></div1>
<div1 type="chapter" n="14">
<div2 type="section" n="1">
<p>Cum ventum in aciem, turpe principi virtute vinci, turpe 
comitatui virtutem principis non adaequare. iam vero 
infame in omnem vitam ac probrosum superstitem principi 
suo ex acie recessisse: illum defendere, tueri, sua quoque 
fortia facta gloriae eius adsignare praecipuum sacramentum 
est: principes pro victoria pugnant, comites pro principe.
</p></div2>

<div2 type="section" n="2"><p>
si civitas in qua orti sunt longa pace et otio torpeat, plerique nobilium adulescentium petunt ultro eas nationes, quae 
tum bellum aliquod gerunt, quia et ingrata genti quies et   
facilius inter ancipitia clarescunt magnumque comitatum
</p></div2>

<div2 type="section" n="3"><p>
non nisi vi belloque tueare; exigunt enim principis sui 
liberalitate illum bellatorem equum, illam cruentam victricemque frameam; nam epulae et quamquam incompti, 
largi tamen apparatus pro stipendio cedunt. materia munificentiae per bella et raptus.
</p></div2>

<div2 type="section" n="4"><p>
nec arare terram aut expectare annum tam facile persuaseris quam vocare hostem et 
vulnera mereri; pigrum quin immo et iners videtur sudore 
adquirere quod possis sanguine parare. </p></div2></div1>
<div1 type="chapter" n="15">
<div2 type="section" n="1">
<p>Quotiens bella non ineunt, non multum venatibus, plus 
per otium transigunt, dediti somno ciboque: fortissimus 
quisque ac bellicosissimus nihil agens, delegata domus et 
penatium et agrorum cura feminis senibusque et infirmissimo cuique ex familia, ipsi hebent, mira diversitate naturae, 
cum idem homines sic ament inertiam et oderint quietem.
</p></div2>

<div2 type="section" n="2"><p>
mos est civitatibus ultro ac viritim conferre principibus vel 
armentorum vel frugum, quod pro honore acceptum etiam
</p></div2>

<div2 type="section" n="3"><p>
necessitatibus subvenit. gaudent praecipue finitimarum 
gentium donis, quae non modo a singulis, sed et publice 
mittuntur, electi equi, magnifica arma, phalerae torquesque; iam et pecuniam accipere docuimus. </p></div2></div1>
<div1 type="chapter" n="16">
<div2 type="section" n="1">
<p>Nullas Germanorum populis urbes habitari satis notum 
est, ne pati quidem inter se iunctas sedes. colunt discreti
</p></div2>

<div2 type="section" n="2"><p>
ac diversi, ut fons, ut campus, ut nemus placuit. vicos 
locant non in nostrum morem conexis et cohaerentibus 
aedificiis: suam quisque domum spatio circumdat, sive
</p></div2>

<div2 type="section" n="3"><p>
adversus casus ignis remedium sive inscitia aedificandi. ne 
caementorum quidem apud illos aut tegularum usus: materia 
ad omnia utuntur informi et citra speciem aut delectationem. 
quaedam loca diligentius inlinunt terra ita pura ac splendente ut picturam ac lineamenta colorum imitetur.
</p></div2>

<div2 type="section" n="4"><p>
solent  et subterraneos specus aperire eosque multo insuper fimo 
onerant, suffugium hiemis et receptaculum frugibus, quia 
rigorem frigorum eius modi loci molliunt, et si quando 
hostis advenit, aperta populatur, abdita autem et defossa 
aut ignorantur aut eo ipso fallunt quod quaerenda sunt. </p></div2></div1>
<div1 type="chapter" n="17">
<div2 type="section" n="1">
<p>Tegumen omnibus sagum fibula aut, si desit, spina consertum: cetera intecti totos dies iuxta focum atque ignem 
agunt. locupletissimi veste distinguuntur non fluitante, 
sicut Sarmatae ac Parthi, sed stricta et singulos artus exprimente.
</p></div2>

<div2 type="section" n="2"><p>
gerunt et ferarum pelles, proximi ripae neglegenter, 
ulteriores exquisitius, ut quibus nullus per commercia cultus. 
eligunt feras et detracta velamina spargunt maculis pellibusque beluarum, quas exterior Oceanus atque ignotum mare
</p></div2>

<div2 type="section" n="3"><p>
gignit. nec alius feminis quam viris habitus, nisi quod 
feminae saepius lineis amictibus velantur eosque purpura 
variant, partemque vestitus superioris in manicas non extendunt, nudae brachia ac lacertos; sed et proxima pars 
pectoris patet. </p></div2></div1>
<div1 type="chapter" n="18">
<div2 type="section" n="1">
<p>Quamquam severa illic matrimonia, nec ullam morum 
partem magis laudaveris. nam prope soli barbarorum singulis uxoribus contenti sunt, exceptis admodum paucis, qui 
non libidine sed ob nobilitatem plurimis nuptiis ambiuntur.
</p></div2>

<div2 type="section" n="2"><p>
dotem non uxor marito, sed uxori maritus offert. intersunt parentes et propinqui ac munera probant, munera non 
ad delicias muliebres quaesita nec quibus nova nupta 
comatur, sed boves et frenatum equum et scutum cum
</p></div2>

<div2 type="section" n="3"><p>
framea gladioque. in haec munera uxor accipitur, atque 
in vicem ipsa armorum aliquid viro adfert: hoc maximum 
vinculum, haec arcana sacra, hos coniugales deos arbitrantur.
</p></div2>

<div2 type="section" n="4"><p>
ne se mulier extra virtutum cogitationes extraque 
bellorum casus putet, ipsis incipientis matrimonii auspiciis   
admonetur venire se laborum periculorumque sociam, idem 
in pace, idem in proelio passuram ausuramque: hoc iuncti 
boves, hoc paratus equus, hoc data arma denuntiant. sic 
vivendum, sic pariendum: accipere se quae liberis inviolata 
ac digna reddat, quae nurus accipiant rursusque ad nepotes 
referantur. </p></div2></div1>
<div1 type="chapter" n="19">
<div2 type="section" n="1">
<p>Ergo saepta pudicitia agunt, nullis spectaculorum illecebris, nullis conviviorum irritationibus corruptae.
</p></div2>

<div2 type="section" n="2"><p>
litterarum secreta viri pariter ac feminae ignorant. paucissima 
in tam numerosa gente adulteria, quorum poena praesens 
et maritis permissa: abscisis crinibus nudatam coram propinquis expellit domo maritus ac per omnem vicum verbere 
agit; publicatae enim pudicitiae nulla venia: non forma,
</p></div2>

<div2 type="section" n="3"><p>
non aetate, non opibus maritum invenerit. nemo enim 
illic vitia ridet, nec corrumpere et corrumpi saeculum 
vocatur. melius quidem adhuc eae civitates, in quibus 
tantum virgines nubunt et cum spe votoque uxoris semel
</p></div2>

<div2 type="section" n="4"><p>
transigitur. sic unum accipiunt maritum quo modo unum 
corpus unamque vitam, ne ulla cogitatio ultra, ne longior 
cupiditas, ne tamquam maritum sed tamquam matrimonium
</p></div2>

<div2 type="section" n="5"><p>
ament. numerum liberorum finire aut quemquam ex 
agnatis necare flagitium habetur, plusque ibi boni mores 
valent quam alibi bonae leges. </p></div2></div1>
<div1 type="chapter" n="20">
<div2 type="section" n="1">
<p>In omni domo nudi ac sordidi in hos artus, in haec 
corpora, quae miramur, excrescunt. sua quemque mater
</p></div2>

<div2 type="section" n="2"><p>
uberibus alit, nec ancillis ac nutricibus delegantur. dominum ac servum nullis educationis deliciis dignoscas: inter 
eadem pecora, in eadem humo degunt, donec aetas separet
</p></div2>

<div2 type="section" n="3"><p>
ingenuos, virtus agnoscat. sera iuvenum venus, eoque 
inexhausta pubertas. nec virgines festinantur; eadem 
iuventa, similis proceritas: pares validaeque miscentur, ac
</p></div2>

<div2 type="section" n="4"><p>
robora parentum liberi referunt. sororum filiis idem apud 
avunculum qui apud patrem honor. quidam sanctiorem artioremque hunc nexum sanguinis arbitrantur et in accipiendis 
obsidibus magis exigunt, tamquam et animum firmius et
</p></div2>

<div2 type="section" n="5"><p>
domum latius teneant. heredes tamen successoresque sui 
cuique liberi, et nullum testamentum. si liberi non sunt, 
proximus gradus in possessione fratres, patrui, avunculi. 
quanto plus propinquorum, quanto maior adfinium numerus, 
tanto gratiosior senectus; nec ulla orbitatis pretia. </p></div2></div1>
<div1 type="chapter" n="21">
<div2 type="section" n="1">
<p>Suscipere tam inimicitias seu patris seu propinqui quam 
amicitias necesse est. nec implacabiles durant: luitur enim 
etiam homicidium certo armentorum ac pecorum numero 
recipitque satisfactionem universa domus, utiliter in publicum, quia periculosiores sunt inimicitiae iuxta libertatem.
</p></div2>

<div2 type="section" n="2"><p></p>
<p>Convictibus et hospitiis non alia gens effusius indulget. 
quemcumque mortalium arcere tecto nefas habetur; pro 
fortuna quisque apparatis epulis excipit. cum defecere, qui 
modo hospes fuerat, monstrator hospitii et comes; proximam
</p></div2>

<div2 type="section" n="3"><p>
domum non invitati adeunt. nec interest: pari humanitate 
accipiuntur. notum ignotumque quantum ad ius hospitis 
nemo discernit. abeunti, si quid poposcerit, concedere 
moris; et poscendi in vicem eadem facilitas. gaudent 
muneribus, sed nec data imputant nec acceptis obligantur. </p></div2></div1>
<div1 type="chapter" n="22">
<div2 type="section" n="1">
<p>Statim e somno, quem plerumque in diem extrahunt, 
lavantur, saepius calida, ut apud quos plurimum hiems   
occupat. lauti cibum capiunt: separatae singulis sedes et 
sua cuique mensa. tum ad negotia nec minus saepe ad
</p></div2>

<div2 type="section" n="2"><p>
convivia procedunt armati. diem noctemque continuare 
potando nulli probrum. crebrae, ut inter vinolentos, rixae 
raro conviciis, saepius caede et vulneribus transiguntur.
</p></div2>

<div2 type="section" n="3"><p>
sed et de reconciliandis invicem inimicis et iungendis 
adfinitatibus et adsciscendis principibus, de pace denique ac 
bello plerumque in conviviis consultant, tamquam nullo 
magis tempore aut ad simplices cogitationes pateat animus
</p></div2>

<div2 type="section" n="4"><p>
aut ad magnas incalescat. gens non astuta nec callida 
aperit adhuc secreta pectoris licentia loci; ergo detecta 
et nuda omnium mens. postera die retractatur, et salva 
utriusque temporis ratio est: deliberant dum fingere nesciunt, constituunt dum errare non possunt. </p></div2></div1>
<div1 type="chapter" n="23">
<div2 type="section" n="1">
<p>Potui humor ex hordeo aut frumento, in quandam similitudinem vini corruptus; proximi ripae et vinum mercantur. 
cibi simplices, agrestia poma, recens fera aut lac concretum: 
sine apparatu, sine blandimentis expellunt famem. adversus
</p></div2>

<div2 type="section" n="2"><p>
sitim non eadem temperantia. si indulseris ebrietati suggerendo quantum concupiscunt, haud minus facile vitiis quam 
armis vincentur. </p></div2></div1>
<div1 type="chapter" n="24">
<div2 type="section" n="1">
<p>Genus spectaculorum unum atque in omni coetu idem: 
nudi iuvenes, quibus id ludicrum est, inter gladios se atque
</p></div2>

<div2 type="section" n="2"><p>
infestas frameas saltu iaciunt. exercitatio artem paravit, 
ars decorem, non in quaestum tamen aut mercedem: quamvis audacis lasciviae pretium est voluptas spectantium.
</p></div2>

<div2 type="section" n="3"><p>
aleam, quod mirere, sobrii inter seria exercent, tanta lucrandi 
perdendive temeritate, ut, cum omnia defecerunt, extremo 
ac novissimo iactu de libertate ac de corpore contendant.
</p></div2>

<div2 type="section" n="4"><p>
victus voluntariam servitutem adit; quamvis iuvenior, 
quamvis robustior, alligari se ac venire patitur. ea est in re   
prava pervicacia; ipsi fidem vocant. servos condicionis 
huius per commercia tradunt, ut se quoque pudore victoriae 
exsolvant. </p></div2></div1>
<div1 type="chapter" n="25">
<div2 type="section" n="1">
<p>Ceteris servis non in nostrum morem descriptis per 
familiam ministeriis utuntur: suam quisque sedem, suos 
penates regit. frumenti modum dominus aut pecoris aut 
vestis ut colono iniungit, et servus hactenus paret; cetera
</p></div2>

<div2 type="section" n="2"><p>
domus officia uxor ac liberi exequuntur. verberare servum 
ac vinculis et opere coercere rarum: occidere solent, non 
disciplina et severitate, sed impetu et ira, ut inimicum, nisi
</p></div2>

<div2 type="section" n="3"><p>
quod impune est. liberti non multum supra servos sunt, 
raro aliquod momentum in domo, numquam in civitate, 
exceptis dumtaxat iis gentibus quae regnantur. ibi enim et 
super ingenuos et super nobiles ascendunt: apud ceteros 
impares libertini libertatis argumentum sunt. </p></div2></div1>
<div1 type="chapter" n="26">
<div2 type="section" n="1">
<p>Faenus agitare et in usuras extendere ignotum; ideoque 
magis servatur quam si vetitum esset. agri pro numero cultorum ab universis in vices occupantur, quos mox inter se 
secundum dignationem partiuntur; facilitatem partiendi
</p></div2>

<div2 type="section" n="2"><p>
camporum spatia praestant. arva per annos mutant, et superest ager. nec enim cum ubertate et amplitudine soli labore 
contendunt, ut pomaria conserant, ut prata separent, ut hortos
</p></div2>

<div2 type="section" n="3"><p>
rigent: sola terrae seges imperatur. unde annum quoque 
ipsum non in totidem digerunt species: hiems et ver et 
aestas intellectum ac vocabula habent, autumni perinde 
nomen ac bona ignorantur.   </p></div2></div1>
<div1 type="chapter" n="27">
<div2 type="section" n="1">
<p>Funerum nulla ambitio: id solum observatur ut corpora
</p></div2>

<div2 type="section" n="2"><p>
clarorum virorum certis lignis crementur. struem rogi nec 
vestibus nec odoribus cumulant: sua cuique arma, quorundam igni et equus adicitur. sepulcrum caespes erigit: 
monumentorum arduum et operosum honorem ut gravem 
defunctis aspernantur. lamenta ac lacrimas cito, dolorem 
et tristitiam tarde ponunt. feminis lugere honestum est, 
viris meminisse.
</p></div2>

<div2 type="section" n="3"><p></p>
<p>Haec in commune de omnium Germanorum origine ac 
moribus accepimus: nunc singularum gentium instituta 
ritusque quatenus differant, quaeque nationes e Germania 
in Gallias commigraverint, expediam. </p></div2></div1>
<div1 type="chapter" n="28">
<div2 type="section" n="1">
<p>Validiores olim Gallorum res fuisse summus auctorum 
divus Iulius tradit; eoque credibile est etiam Gallos in 
Germaniam transgressos. quantulum enim amnis obstabat 
quo minus, ut quaeque gens evaluerat, occuparet permutaretque sedes promiscas adhuc et nulla regnorum potentia
</p></div2>

<div2 type="section" n="2"><p>
divisas! igitur inter Hercyniam silvam Rhenumque et 
Moenum amnes Helvetii, ulteriora Boii, Gallica utraque 
gens, tenuere. manet adhuc Boihaemi nomen signatque loci veterem memoriam quamvis mutatis cultoribus.
</p></div2>

<div2 type="section" n="3"><p>
sed utrum Aravisci in Pannoniam ab Osis, Germanorum 
natione, an Osi ab Araviscis in Germaniam commigraverint, cum eodem adhuc sermone institutis moribus 
utantur, incertum est, quia pari olim inopia ac libertate
</p></div2>

<div2 type="section" n="4"><p>
eadem utriusque ripae bona malaque erant. Treveri et 
Nervii circa adfectationem Germanicae originis ultro ambitiosi sunt, tamquam per hanc gloriam sanguinis a similitudine et inertia Gallorum separentur. ipsam Rheni ripam   
haud dubie Germanorum populi colunt, Vangiones, Triboci,
</p></div2>

<div2 type="section" n="5"><p>
Nemetes. ne Ubii quidem, quamquam Romana colonia 
esse meruerint ac libentius Agrippinenses conditoris sui 
nomine vocentur, origine erubescunt, transgressi olim et 
experimento fidei super ipsam Rheni ripam collocati, ut 
arcerent, non ut custodirentur. </p></div2></div1>
<div1 type="chapter" n="29">
<div2 type="section" n="1">
<p>Omnium harum gentium virtute praecipui Batavi non 
multum ex ripa, sed insulam Rheni amnis colunt, Chattorum quondam populus et seditione domestica in eas sedes
</p></div2>

<div2 type="section" n="2"><p>
transgressus in quibus pars Romani imperii fierent. manet 
honos et antiquae societatis insigne; nam nec tributis contemnuntur nec publicanus atterit; exempti oneribus et 
collationibus et tantum in usum proeliorum sepositi, velut
</p></div2>

<div2 type="section" n="3"><p>
tela atque arma, bellis reservantur. est in eodem obsequio 
et Mattiacorum gens; protulit enim magnitudo populi 
Romani ultra Rhenum ultraque veteres terminos imperii 
reverentiam. ita sede finibusque in sua ripa, mente animoque nobiscum agunt, cetera similes Batavis, nisi quod ipso 
adhuc terrae suae solo et caelo acrius animantur.
</p></div2>

<div2 type="section" n="4"><p></p>
<p>Non numeraverim inter Germaniae populos, quamquam 
trans Rhenum Danubiumque consederint, eos qui Decumates 
agros exercent: levissimus quisque Gallorum et inopia 
audax dubiae possessionis solum occupavere; mox limite 
acto promotisque praesidiis sinus imperii et pars provinciae 
habentur. </p></div2></div1>
<div1 type="chapter" n="30">
<div2 type="section" n="1">
<p>Ultra hos Chatti initium sedis ab Hercynio saltu incohant, 
non ita effusis ac palustribus locis ut ceterae civitates in quas 
Germania patescit, durant siquidem colles, paulatim rarescunt, et Chattos suos saltus Hercynius prosequitur simul
</p></div2>

<div2 type="section" n="2"><p>
atque deponit. duriora genti corpora, stricti artus, minax 
vultus et maior animi vigor. multum, ut inter Germanos, 
rationis ac sollertiae: praeponere electos, audire praepositos, 
nosse ordines, intellegere occasiones, differre impetus, disponere diem, vallare noctem, fortunam inter dubia, virtutem 
inter certa numerare, quodque rarissimum nec nisi Romanae 
disciplinae concessum, plus reponere in duce quam in
</p></div2>

<div2 type="section" n="3"><p>
exercitu. omne robur in pedite, quem super arma ferramentis quoque et copiis onerant: alios ad proelium ire 
videas, Chattos ad bellum. rari excursus et fortuita pugna. 
equestrium sane virium id proprium, cito parare victoriam, 
cito cedere:  peditum velocitas iuxta formidinem, cunctatio propior constantiae est. </p></div2></div1>
<div1 type="chapter" n="31">
<div2 type="section" n="1">
<p>Et aliis Germanorum populis usurpatum raro et privata 
cuiusque audentia apud Chattos in consensum vertit, ut 
primum adoleverint, crinem barbamque submittere, nec nisi 
hoste caeso exuere votivum obligatumque virtuti oris habitum.
</p></div2>

<div2 type="section" n="2"><p>
super sanguinem et spolia revelant frontem, seque 
tum demum pretia nascendi rettulisse dignosque patria ac 
parentibus ferunt; ignavis et imbellibus manet squalor.
</p></div2>

<div2 type="section" n="3"><p>
fortissimus quisque ferreum insuper anulum (ignominiosum 
id genti) velut vinculum gestat, donec se caede hostis
</p></div2>

<div2 type="section" n="4"><p>
absolvat. plurimis Chattorum hic placet habitus, iamque 
canent insignes et hostibus simul suisque monstrati. 
omnium penes hos initia pugnarum; haec prima semper 
acies, visu nova: nam ne in pace quidem vultu mitiore
</p></div2>

<div2 type="section" n="5"><p>
mansuescunt. nulli domus aut ager aut aliqua cura: prout 
ad quemque venere, aluntur, prodigi alieni, contemptores   
sui, donec exsanguis senectus tam durae virtuti impares 
faciat. </p></div2></div1>
<div1 type="chapter" n="32">
<div2 type="section" n="1">
<p>Proximi Chattis certum iam alveo Rhenum quique
</p></div2>

<div2 type="section" n="2"><p>
terminus esse sufficiat Usipi ac Tencteri colunt. Tencteri 
super solitum bellorum decus equestris disciplinae arte 
praecellunt; nec maior apud Chattos peditum laus quam
</p></div2>

<div2 type="section" n="3"><p>
Tencteris equitum. sic instituere maiores, posteri imitantur. hi lusus infantium, haec iuvenum aemulatio: perseverant senes.
</p></div2>

<div2 type="section" n="4"><p>
inter familiam et penates et iura successionum 
equi traduntur: excipit filius, non ut cetera, maximus natu, 
sed prout ferox bello et melior. </p></div2></div1>
<div1 type="chapter" n="33">
<div2 type="section" n="1">
<p>Iuxta Tencteros Bructeri olim occurrebant: nunc Chamavos et Angrivarios immigrasse narratur, pulsis Bructeris 
ac penitus excisis vicinarum consensu nationum, seu superbiae odio seu praedae dulcedine seu favore quodam erga 
nos deorum; nam ne spectaculo quidem proelii invidere.
</p></div2>

<div2 type="section" n="2"><p>
super sexaginta milia non armis telisque Romanis, sed, 
quod magnificentius est, oblectationi oculisque ceciderunt. 
maneat, quaeso, duretque gentibus, si non amor nostri, 
at certe odium sui, quando urgentibus imperii fatis nihil 
iam praestare fortuna maius potest quam hostium discordiam. </p></div2></div1>
<div1 type="chapter" n="34">
<div2 type="section" n="1">
<p>Angrivarios et Chamavos a tergo Dulgubnii et Chasuarii 
claudunt aliaeque gentes haud perinde memoratae, a fronte 
Frisii excipiunt. maioribus minoribusque Frisiis vocabulum 
est ex modo virium. utraeque nationes usque ad Oceanum 
Rheno praetexuntur ambiuntque immensos insuper lacus et
</p></div2>

<div2 type="section" n="2"><p>
Romanis classibus navigatos. ipsum quin etiam Oceanum 
illa temptavimus; et superesse adhuc Herculis columnas   
fama vulgavit, sive adiit Hercules, seu quicquid ubique
</p></div2>

<div2 type="section" n="3"><p>
magnificum est, in claritatem eius referre consensimus. nec 
defuit audentia Druso Germanico, sed obstitit Oceanus in 
se simul atque in Herculem inquiri. mox nemo temptavit, 
sanctiusque ac reverentius visum de actis deorum credere 
quam scire. </p></div2></div1>
<div1 type="chapter" n="35">
<div2 type="section" n="1">
<p>Hactenus in occidentem Germaniam novimus; in septentrionem ingenti flexu recedit. ac primo statim Chaucorum 
gens, quamquam incipiat a Frisiis ac partem litoris occupet, 
omnium quas exposui gentium lateribus obtenditur, donec
</p></div2>

<div2 type="section" n="2"><p>
in Chattos usque sinuetur. tam immensum terrarum 
spatium non tenent tantum Chauci sed et implent, populus 
inter Germanos nobilissimus quique magnitudinem suam
</p></div2>

<div2 type="section" n="3"><p>
malit iustitia tueri. sine cupiditate, sine impotentia, quieti 
secretique nulla provocant bella, nullis raptibus aut latrociniis populantur.
</p></div2>

<div2 type="section" n="4"><p>
id praecipuum virtutis ac virium argumentum est, quod, ut superiores agant, non per iniurias 
adsequuntur; prompta tamen omnibus arma ac, si res poscat, 
exercitus, plurimum virorum equorumque; et quiescentibus eadem fama. </p></div2></div1>
<div1 type="chapter" n="36">
<div2 type="section" n="1">
<p>In latere Chaucorum Chattorumque Cherusci nimiam ac 
marcentem diu pacem inlacessiti nutrierunt; idque iucundius quam tutius fuit, quia inter impotentes et validos falso 
quiescas: ubi manu agitur, modestia ac probitas nomina
</p></div2>

<div2 type="section" n="2"><p>
superioris sunt. ita qui olim boni aequique Cherusci, nunc 
inertes ac stulti vocantur; Chattis victoribus fortuna in
</p></div2>

<div2 type="section" n="3"><p>
sapientiam cessit. tracti ruina Cheruscorum et Fosi, contermina gens, adversarum rerum ex aequo socii sunt, cum in 
secundis minores fuissent.   </p></div2></div1>
<div1 type="chapter" n="37">
<div2 type="section" n="1">
<p>Eundem Germaniae sinum proximi Oceano Cimbri tenent, 
parva nunc civitas, sed gloria ingens. veterisque famae lata 
vestigia manent, utraque ripa castra ac spatia, quorum 
ambitu nunc quoque metiaris molem manusque gentis et
</p></div2>

<div2 type="section" n="2"><p>
tam magni exitus fidem. sescentesimum et quadragesimum 
annum urbs nostra agebat, cum primum Cimbrorum audita 
sunt arma Caecilio Metello ac Papirio Carbone consulibus. 
ex quo si ad alterum imperatoris Traiani consulatum computemus, ducenti ferme et decem anni colliguntur: tam diu
</p></div2>

<div2 type="section" n="3"><p>
Germania vincitur. medio tam longi aevi spatio multa in 
vicem damna. non Samnis, non Poeni, non Hispaniae 
Galliaeve, ne Parthi quidem saepius admonuere: quippe
</p></div2>

<div2 type="section" n="4"><p>
regno Arsacis acrior est Germanorum libertas. quid enim 
aliud nobis quam caedem Crassi, amisso et ipse Pacoro,
</p></div2>

<div2 type="section" n="5"><p>
infra Ventidium deiectus Oriens obiecerit? at Germani 
Carbone et Cassio et Scauro Aurelio et Servilio Caepione 
Maximoque Mallio fusis vel captis quinque simul consulares 
exercitus populo Romano, Varum tresque cum eo legiones 
etiam Caesari abstulerunt; nec impune C. Marius in Italia, 
divus Iulius in Gallia, Drusus ac Nero et Germanicus in 
suis eos sedibus perculerunt: mox ingentes C. Caesaris
</p></div2>

<div2 type="section" n="6"><p>
minae in ludibrium versae. inde otium, donec occasione 
discordiae nostrae et civilium armorum expugnatis legionum hibernis etiam Gallias adfectavere, ac rursus pulsi; 
nam proximis temporibus triumphati magis quam victi sunt. </p></div2></div1>
<div1 type="chapter" n="38">
<div2 type="section" n="1">
<p>Nunc de Suebis dicendum est, quorum non una ut 
Chattorum Tencterorumve gens; maiorem enim Germaniae 
partem obtinent, propriis adhuc nationibus nominibusque
</p></div2>

<div2 type="section" n="2"><p>
discreti, quamquam in commune Suebi vocentur. insigne   
gentis obliquare crinem nodoque substringere: sic Suebi a 
ceteris Germanis, sic Sueborum ingenui a servis separantur.
</p></div2>

<div2 type="section" n="3"><p>
in aliis gentibus seu cognatione aliqua Sueborum seu, quod 
saepius accidit, imitatione, rarum et intra iuventae spatium: 
apud Suebos usque ad canitiem horrentes capilli retorquentur, ac saepe in ipso vertice religantur.
</p></div2>

<div2 type="section" n="4"><p>
principes et 
ornatiorem habent: ea cura formae, sed innoxia; neque 
enim ut ament amenturve, in altitudinem quandam et terrorem adituri bella compti, ut hostium oculis, ornantur. </p></div2></div1>
<div1 type="chapter" n="39">
<div2 type="section" n="1">
<p>Vetustissimos nobilissimosque Sueborum Semnones memorant; fides antiquitatis religione firmatur.
</p></div2>

<div2 type="section" n="2"><p>
stato tempore in 
silvam auguriis patrum et prisca formidine sacram 
nominis eiusdemque sanguinis populi legationibus coeunt 
caesoque publice homine celebrant barbari ritus horrenda
</p></div2>

<div2 type="section" n="3"><p>
primordia. est et alia luco reverentia: nemo nisi vinculo 
ligatus ingreditur, ut minor et potestatem numinis prae se 
ferens. si forte prolapsus est, attolli et insurgere haud
</p></div2>

<div2 type="section" n="4"><p>
licitum: per humum evolvuntur. eoque omnis superstitio 
respicit, tamquam inde initia gentis, ibi regnator omnium 
deus, cetera subiecta atque parentia. adicit auctoritatem 
fortuna Semnonum: centum pagis habitant, magnoque 
corpore efficitur ut se Sueborum caput credant.   </p></div2></div1>
<div1 type="chapter" n="40">
<div2 type="section" n="1">
<p>Contra Langobardos paucitas nobilitat: plurimis ac 
valentissimis nationibus cincti non per obsequium sed 
proeliis et periclitando tuti sunt. Reudigni deinde et 
Aviones et Anglii et Varini et Eudoses et Suarines et
</p></div2>

<div2 type="section" n="2"><p>
Nuitones fluminibus aut silvis muniuntur. nec quicquam 
notabile in singulis, nisi quod in commune Nerthum, id est 
Terram matrem, colunt eamque intervenire rebus hominum, 
invehi populis arbitrantur. est in insula Oceani castum 
nemus, dicatumque in eo vehiculum, veste contectum;
</p></div2>

<div2 type="section" n="3"><p>
attingere uni sacerdoti concessum. is adesse penetrali 
deam intellegit vectamque bubus feminis multa cum veneratione prosequitur. laeti tunc dies, festa loca, quaecumque
</p></div2>

<div2 type="section" n="4"><p>
adventu hospitioque dignatur. non bella ineunt, non arma 
sumunt; clausum omne ferrum; pax et quies tunc tantum 
nota, tunc tantum amata, donec idem sacerdos satiatam
</p></div2>

<div2 type="section" n="5"><p>
conversatione mortalium deam templo reddat. mox vehiculum et vestis et, si credere velis, numen ipsum secreto 
lacu abluitur. servi ministrant, quos statim idem lacus 
haurit. arcanus hinc terror sanctaque ignorantia, quid sit 
illud quod tantum perituri vident. </p></div2></div1>
<div1 type="chapter" n="41">
<div2 type="section" n="1">
<p>Et haec quidem pars Sueborum in secretiora Germaniae 
porrigitur: propior, ut, quo modo paulo ante Rhenum, sic 
nunc Danubium sequar, Hermundurorum civitas, fida Romanis; eoque solis Germanorum non in ripa commercium, 
sed penitus atque in splendidissima Raetiae provinciae
</p></div2>

<div2 type="section" n="2"><p>
colonia. passim sine custode transeunt; et cum ceteris 
gentibus arma modo castraque nostra ostendamus, his   
domos villasque patefecimus non concupiscentibus. in 
Hermunduris Albis oritur, flumen inclutum et notum olim; 
nunc tantum auditur. </p></div2></div1>
<div1 type="chapter" n="42">
<div2 type="section" n="1">
<p>Iuxta Hermunduros Naristi ac deinde Marcomani et 
Quadi agunt. praecipua Marcomanorum gloria viresque, 
atque ipsa etiam sedes pulsis olim Boiis virtute parta. nec 
Naristi Quadive degenerant. eaque Germaniae velut frons
</p></div2>

<div2 type="section" n="2"><p>
est, quatenus Danubio praecingitur. Marcomanis Quadisque usque ad nostram memoriam reges manserunt ex gente 
ipsorum, nobile Marobodui et Tudri genus (iam et externos 
patiuntur), sed vis et potentia regibus ex auctoritate Romana. 
raro armis nostris, saepius pecunia iuvantur, nec minus 
valent. </p></div2></div1>
<div1 type="chapter" n="43">
<div2 type="section" n="1">
<p>Retro Marsigni, Cotini, Osi, Buri terga Marcomanorum 
Quadorumque claudunt. e quibus Marsigni et Buri sermone cultuque Suebos referunt: Cotinos Gallica, Osos 
Pannonica lingua coarguit non esse Germanos, et quod
</p></div2>

<div2 type="section" n="2"><p>
tributa patiuntur. partem tributorum Sarmatae, partem 
Quadi ut alienigenis imponunt: Cotini, quo magis pudeat, 
et ferrum effodiunt. omnesque hi populi pauca campestrium, ceterum saltus et vertices montium insederunt.
</p></div2>

<div2 type="section" n="3"><p>
dirimit enim scinditque Suebiam continuum 
montium iugum, ultra quod plurimae gentes agunt, ex 
quibus latissime patet Lugiorum nomen in plures civitates 
diffusum. valentissimas nominasse sufficiet, Harios, Helveconas, Manimos, Helisios, Naharvalos.
</p></div2>

<div2 type="section" n="4"><p>
apud Naharvalos   
antiquae religionis lucus ostenditur. praesidet sacerdos 
muliebri ornatu, sed deos interpretatione Romana Castorem 
Pollucemque memorant. ea vis numini, nomen Alcis. 
nulla simulacra, nullum peregrinae superstitionis vestigium;
</p></div2>

<div2 type="section" n="5"><p>
ut fratres tamen, ut iuvenes venerantur. ceterum Harii 
super vires, quibus enumeratos paulo ante populos antecedunt, truces insitae feritati arte ac tempore lenocinantur: 
nigra scuta, tincta corpora; atras ad proelia noctes legunt 
ipsaque formidine atque umbra feralis exercitus terrorem 
inferunt, nullo hostium sustinente novum ac velut infernum 
aspectum; nam primi in omnibus proeliis oculi vincuntur.
</p></div2>

<div2 type="section" n="6"><p></p>
<p>Trans Lugios Gotones regnantur, paulo iam adductius 
quam ceterae Germanorum gentes, nondum tamen supra 
libertatem. protinus deinde ab Oceano Rugii et Lemovii; 
omniumque harum gentium insigne rotunda scuta, breves 
gladii et erga reges obsequium. </p></div2></div1>
<div1 type="chapter" n="44">
<div2 type="section" n="1">
<p>Suionum hinc civitates, ipso in Oceano, praeter viros 
armaque classibus valent. forma navium eo differt quod 
utrimque prora paratam semper adpulsui frontem agit. nec 
velis ministrant nec remos in ordinem lateribus adiungunt: 
solutum, ut in quibusdam fluminum, et mutabile, ut res
</p></div2>

<div2 type="section" n="2"><p>
poscit, hinc vel illinc remigium. est apud illos et opibus 
honos, eoque unus imperitat, nullis iam exceptionibus, non
</p></div2>

<div2 type="section" n="3"><p>
precario iure parendi. nec arma, ut apud ceteros Germanos, 
in promisco, sed clausa sub custode, et quidem servo, quia 
subitos hostium incursus prohibet Oceanus, otiosae porro 
armatorum manus facile lasciviunt: enimvero neque nobilem neque ingenuum, ne libertinum quidem armis praeponere regia utilitas est.   </p></div2></div1>
<div1 type="chapter" n="45">
<div2 type="section" n="1">
<p>Trans Suionas aliud mare, pigrum ac prope immotum, 
quo cingi claudique terrarum orbem hinc fides, quod extremus cadentis iam solis fulgor in ortus edurat adeo clarus 
ut sidera hebetet; sonum insuper emergentis audiri formasque equorum et radios capitis aspici persuasio adicit.
</p></div2>

<div2 type="section" n="2"><p>
illuc usque et fama vera tantum natura. ergo iam dextro 
Suebici maris litore Aestiorum gentes adluuntur, quibus 
ritus habitusque Sueborum, lingua Britannicae propior.
</p></div2>

<div2 type="section" n="3"><p>
matrem deum venerantur. insigne superstitionis formas 
aprorum gestant: id pro armis hominumque tutela securum 
deae cultorem etiam inter hostes praestat. rarus ferri,
</p></div2>

<div2 type="section" n="4"><p>
frequens fustium usus. frumenta ceterosque fructus patientius quam pro solita Germanorum inertia laborant. sed et 
mare scrutantur, ac soli omnium sucinum, quod ipsi glesum
</p></div2>

<div2 type="section" n="5"><p>
vocant, inter vada atque in ipso litore legunt. nec quae 
natura quaeve ratio gignat, ut barbaris, quaesitum compertumve; diu quin etiam inter cetera eiectamenta maris 
iacebat, donec luxuria nostra dedit nomen. ipsis in nullo 
usu: rude legitur, informe perfertur, pretiumque mirantes
</p></div2>

<div2 type="section" n="6"><p>
accipiunt. sucum tamen arborum esse intellegas, quia 
terrena quaedam atque etiam volucria animalia plerumque 
interlucent, quae implicata humore mox durescente materia
</p></div2>

<div2 type="section" n="7"><p>
clauduntur. fecundiora igitur nemora lucosque, sicut Orientis 
secretis, ubi tura balsamaque sudantur, ita Occidentis insulis 
terrisque inesse crediderim, quae vicini solis radiis expressa 
atque liquentia in proximum mare labuntur ac vi tempestatum in adversa litora exundant.
</p></div2>

<div2 type="section" n="8"><p>
si naturam sucini admoto   
igne temptes, in modum taedae accenditur alitque flammam 
pinguem et olentem; mox ut in picem resinamve lentescit.
</p></div2>

<div2 type="section" n="9"><p></p>
<p>Suionibus Sitonum gentes continuantur. cetera similes 
uno differunt, quod femina dominatur: in tantum non modo 
a libertate sed etiam a servitute degenerant. </p></div2></div1>
<div1 type="chapter" n="46">
<div2 type="section" n="1">
<p>Hic Suebiae finis. Peucinorum Venethorumque et Fennorum nationes Germanis an Sarmatis adscribam dubito. 
quamquam Peucini, quos quidam Bastarnas vocant, sermone 
cultu sede ac domiciliis ut Germani agunt. sordes omnium 
ac torpor procerum: conubiis mixtis nonnihil in Sarmatarum habitum foedantur.
</p></div2>

<div2 type="section" n="2"><p>
Venethi multum ex moribus 
traxerunt; nam quidquid inter Peucinos Fennosque silvarum 
ac montium erigitur latrociniis pererrant. hi tamen inter 
Germanos potius referuntur, quia et domos figunt et scuta 
gestant et pedum usu et pernicitate gaudent: quae omnia 
diversa Sarmatis sunt in plaustro equoque viventibus.
</p></div2>

<div2 type="section" n="3"><p>
Fennis mira feritas, foeda paupertas: non arma, non equi, 
non penates; victui herba, vestitui pelles, cubile humus: 
solae in sagittis spes, quas inopia ferri ossibus asperant. 
idemque venatus viros pariter ac feminas alit; passim enim
</p></div2>

<div2 type="section" n="4"><p>
comitantur partemque praedae petunt. nec aliud infantibus 
ferarum imbriumque suffugium quam ut in aliquo ramorum 
nexu contegantur; huc redeunt iuvenes, hoc senum receptaculum.
</p></div2>

<div2 type="section" n="5"><p>
sed beatius arbitrantur quam ingemere agris, 
inlaborare domibus, suas alienasque fortunas spe metuque 
versare: securi adversus homines, securi adversus deos rem   
difficillimam adsecuti sunt, ut illis ne voto quidem opus
</p></div2>

<div2 type="section" n="6"><p>
esset. cetera iam fabulosa: Hellusios et Oxionas ora 
hominum vultusque, corpora atque artus ferarum gerere: 
quod ego ut incompertum in medio relinquam.   </p></div2></div1>
</body>
</text>
</TEI.2>
