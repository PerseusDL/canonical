<TEI xmlns="http://www.tei-c.org/ns/1.0">
    <teiHeader type="text">
        <fileDesc>
            <titleStmt>
                <title n="Vulgate" type="work">Latin Vulgate - 1 Esdras</title>
                <title type="sub">Machine readable text</title>
                <editor role="translator">Saint Jerome</editor>
                <sponsor>Perseus Project, Tufts University</sponsor>
                <principal>Gregory Crane</principal>
                <respStmt>
                    <resp>Prepared under the supervision of</resp>
                    <name>Lisa Cerrato</name>
                    <name>William Merrill</name>
                    <name>Elli Mylonas</name>
                    <name>David Smith</name>
                </respStmt>
                <funder n="org:FIPSE">Fund for the Improvement of Postsecondary Education</funder>
            </titleStmt>
            
            <publicationStmt>
                <publisher>Trustees of Tufts University</publisher>
                <pubPlace>Medford, MA</pubPlace>
                <authority>Perseus Project</authority>
            </publicationStmt>
            <sourceDesc default="false">
                <biblStruct default="false">
                    <monogr>
                        <author>Jerome</author>
                        <title>Vulgate Bible</title>
                        <editor role="editor">Bible Foundation and On-Line Book Initiative</editor>
                        <imprint>
                            <pubPlace>ftp.std.com/obi/Religion/Vulgate</pubPlace>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <refsDecl>
                  <!-- <step to="DITTO" from="DESCENDANT (1 DIV1 N %1)" refunit="book" delim=" "/>
                <step to="DITTO" from="DESCENDANT (1 DIV2 N %2)" refunit="chapter" delim="."/>
                <step to="DITTO" from="DESCENDANT (1 MILESTONE N %3)" refunit="verse"/>-->
             <refState unit="chapter"/><refState unit="verse"/></refsDecl>
        </encodingDesc>
        <profileDesc>
            <langUsage default="false">
                <language ident="la">Latin</language>
                <language ident="en">English</language>
            </langUsage>
        </profileDesc>
        <revisionDesc><!--
            <change>
                <date>13-Oct-99</date>
                <respStmt>
                    <name>Anne Mahoney</name>
                    <resp>markup</resp>
                </respStmt>
                <item>Initial markup from flat ASCII text</item>
            </change>
            <change>
                <date>5/27/09</date>
                <respStmt>
                    <name>RS</name>
                    <resp>(n/a)</resp>
                </respStmt>
                <item>
                    $Log: vulgate_lat.xml,v $
			Revision 1.3  2013-09-13 11:21:46  balmas01
			reverting texts back to pre_cts_reorg tagged version

			Revision 1.1  2011-01-17 13:51:00  gcrane
			base SDL file

			Revision 1.2  2010/06/29 21:32:16  student
			fixing place tags - AD

			Revision 1.1  2009/10/08 19:13:48  rsingh04
			began reorganizing texts module by collection.  created separate work directory in texts module to keep hopper files separate from in progress files

			Revision 1.3  2009/05/27 16:11:31  rsingh04
			added/fixed cvs log keyword
                </item>
            </change>
        --><change when="2014-08-01" who="Stella Dee">edited markup</change></revisionDesc>
    </teiHeader>
    <text xml:lang="la">
        <body>
            <div part="N" sample="complete" org="uniform" n="1 Esdras" type="book">
                <head xml:lang="en">1 Esdras</head>
                <div part="N" sample="complete" org="uniform" n="1" type="chapter">
                    <p>
                        <milestone unit="verse" n="1"/>
                        et egit Iosias pascha in Hierosolymis Domino suo et
immolavit phase quartadecima luna primi mensis,
                        <milestone unit="verse" n="2"/>
                        statuens sacerdotes per vices stolas amictos in templo
Domini.
                        <milestone unit="verse" n="3"/>
                        et dixit Levitis sacris servis Israhel, ut sanctificarent se
Domino in positione Domini sanctam arcam in domo, quam
aedificavit Salomon filius David rex.
                        <milestone unit="verse" n="4"/>
                        non erit vobis tollere super umeros eam. et nunc deservite
Domino nostro et curam agite gentis illius Israhel et parate
secundum pagos et tribus nostras
                        <milestone unit="verse" n="5"/>
                        secundum scripturam David regis Israhel et secundum
magnificentiam Salomonis filii eius. et omnes in templo et
secundum particulam principatus paternam vestram eorum
Levitarum, qui stant in conspectu fratrum vestrorum filiorum
Israhel,
                        <milestone unit="verse" n="6"/>
                        immolate pascha et sacrificia parate fratribus vestris et
facite secundum praeceptum Domini, quod datum est Moysi.
                        <milestone unit="verse" n="7"/>
                        et donavit Iosias in plebem quae inventa est oves agnorum et
hedorum et caprarum triginta milia, vitulos tria milia.
                        <milestone unit="verse" n="8"/>
                        haec de regalibus data sunt secundum promissionem populo et
sacerdotibus in pascha et Levitis. et dedit Helchias et
Zaccharias et Hellus praepositi domus ipsis sacerdotibus in
pascha oves numero duo milia sescentas v trecentos.
                        <milestone unit="verse" n="9"/>
                        et Iechonias et Sameas et Nathanahel frater et Asabias et
Ozihel et Ioram tribuni dederunt Levitis in phase oves quinque
milia, vitulos septingentos.
                        <milestone unit="verse" n="10"/>
                        et haec cum fierent, eleganter steterunt sacerdotes et
Levitae, habentes azyma per tribus
                        <milestone unit="verse" n="11"/>
                        et secundum partes principatus patrum in conspectu populi,
offerre Domino secundum ea quae in libro Moysi scripta sunt. et
sic ad diluculum.
                        <milestone unit="verse" n="12"/>
                        et assaverunt phase igne prout oportebat, et hostias
coxerunt in aeniolis et ollis cum beneolentia,
                        <milestone unit="verse" n="13"/>
                        et tulerunt omnibus qui erant ex plebe. et post haec
paraverunt sibi et sacerdotibus.
                        <milestone unit="verse" n="14"/>
                        sacerdotes enim offerebant hostias et adipes, usque dum
finita esset hora, et Levitae paraverunt sibi et fratribus suis
filiis Aaron.
                        <milestone unit="verse" n="15"/>
                        et sacri cantores filii Asaph erant super ordinem eorum
secundum praeceptum David, et Asaph et Zaccharias et Ieddinus
qui erat a rege.
                        <milestone unit="verse" n="16"/>
                        et ostiarii per singulas ianuas, ita ut non praevaricaret
unusquisque suum vicem; fratres enim ipsorum Levitae paraverunt
illis.
                        <milestone unit="verse" n="17"/>
                        et consummata sunt quae pertinebant ad sacrificium Domini
                        <milestone unit="verse" n="18"/>
                        illa die, agi phase et offerri hostias super Domini
sacrarium secundum praeceptum regis Iosiae.
                        <milestone unit="verse" n="19"/>
                        et egerunt filii Israhel qui inventi sunt in tempore illo
phase et diem festum azymorum per dies septem.
                        <milestone unit="verse" n="20"/>
                        et non est celebratum phase tale in Israhel a temporibus
Samuhel prophetae.
                        <milestone unit="verse" n="21"/>
                        et omnes reges Israhel non celebraverunt pascha tale, quale
egit Iosias et sacerdotes et Levitae et Iudaei et omnis
Israhel, qui inventi sunt in commoratione Hierosolymis.
                        <milestone unit="verse" n="22"/>
                        octavodecimo anno regnante Iosia celebratum est phase.
                        <milestone unit="verse" n="23"/>
                        et directa sunt opera Iosiae in conspectu Domini sui in
corde pleno metuentia.
                        <milestone unit="verse" n="24"/>
                        et quae circa illum quidem conscripta sunt in pristinis
temporibus, de eis qui peccaverunt quique inreligiosi fuerunt
in Dominum prae omnem gentem et regnum et qui non quaerunt
ipsum et verba Domini super Israhel.
                        <milestone unit="verse" n="25"/>
                        et post omnem actum hunc Iosiae ascendit Pharao rex
Aegypti, veniens bellum abicere in Charchamis super Eufraten,
et exivit in obviam illi Iosias.
                        <milestone unit="verse" n="26"/>
                        et misit rex Aegypti ad Iosiam dicens: quid mihi et tibi
est rex Iudaeae?
                        <milestone unit="verse" n="27"/>
                        non sum ad te missus a Domino, super Eufraten enim bellum
meum est, et Dominus mecum est festinans, descende.
                        <milestone unit="verse" n="28"/>
                        et non est Iosias reversus super currum suum, sed expugnare
eum conabatur, non adtendens verbum prophetiae ex ore Domini.
                        <milestone unit="verse" n="29"/>
                        sed constituit ad eum bellum in campo Metedaus. et
descenderunt principes ad regem Iosiam.
                        <milestone unit="verse" n="30"/>
                        et dixit rex pueris suis: amovete me a proelio; infirmatus
sum enim valde. et statim amoverunt eum pueri ipsius de acie.
                        <milestone unit="verse" n="31"/>
                        et ascendit super currum secundarium suum, et perveniens
Hierosolymam vita functus est, et sepultus est in paterno
sepulchro.
                        <milestone unit="verse" n="32"/>
                        et in tota Iudaea lugebant Iosiam, et lamentabat Hieremias
propheta pro Iosiam, et qui praesidebant cum uxoribus
lamentabant eum usque in hunc diem. et datum est hoc fieri
semper in omne genus Israhel.
                        <milestone unit="verse" n="33"/>
                        haec autem proscripta sunt in libro historiarum regum
Iudaeae, et singula gesta actus Iosiae, eius gloriae et
intellectus eius in lege Domini, quaeque gesta sunt ab eo et
quae nunc, conscripta sunt in libro regum Israhel et Iuda.
                        <milestone unit="verse" n="34"/>
                        et adsumentes qui erant ex gente Iechoniam filium Iosiae
constituerunt regem pro Iosia patre suo, cum esset annorum
viginti trium.
                        <milestone unit="verse" n="35"/>
                        et regnavit super Israhel mensibus tribus. et amoto eo rex
Aegypti ne regnaret Hierosolymis,
                        <milestone unit="verse" n="36"/>
                        multavit gentem argenti talenta centum et auri talenta
decem.
                        <milestone unit="verse" n="37"/>
                        et constituit rex Aegypti regem Ioachim fratrem ipsius
regem Iudaeae et Hierusalem.
                        <milestone unit="verse" n="38"/>
                        et alligavit magistratus Ioachim, Zaracele fratrem suum
adprehendens reduxit Aegypto.
                        <milestone unit="verse" n="39"/>
                        annorum autem erat Ioachim viginti quinque, cum regnaret in
terra Iudaeae et in Hierusalem, et fecit malignum in conspectu
Domini.
                        <milestone unit="verse" n="40"/>
                        post hunc autem ascendit Nabuchodonosor rex Babylonis, et
alligans eum in aereo vinculo perduxit in Babyloniam.
                        <milestone unit="verse" n="41"/>
                        et de sacris vasis Domini accepit Nabuchodonosor et tulit
et consecravit in templo suo in Babylonia.
                        <milestone unit="verse" n="42"/>
                        nam de inmunditia illius et inreligiositate scriptum est in
libro temporum regum.
                        <milestone unit="verse" n="43"/>
                        et regnavit Ioachim filius ipsius pro eo; cum autem
constitutus esset, erat annorum octo.
                        <milestone unit="verse" n="44"/>
                        regnavit autem menses tres et dies decem in Hierusalem, et
fecit malignum in conspectu Domini.
                        <milestone unit="verse" n="45"/>
                        et post annum mittens Nabuchodonosor transmigravit eum in
Babyloniam simul cum sacris vasis Domini.
                        <milestone unit="verse" n="46"/>
                        et constituit Sedeciam regem Iudaeae et Hierusalem, cum
esset annorum viginti unius. regnavit autem annis undecim,
                        <milestone unit="verse" n="47"/>
                        et fecit malignum in conspectu Domini, et non est veritus a
verbis quae dicta sunt ab Hieremia propheta ex ore Domini.
                        <milestone unit="verse" n="48"/>
                        et adiuratus a rege Nabuchodonosor in nomine Domini
peierans discessit, et indurata cervice sua et corde suo
transgressus est legitima Domini Dei Israhel.
                        <milestone unit="verse" n="49"/>
                        et duces populi et sacerdotum multa inique gesserunt et
impie egerunt super omnes inmunditias gentium, et polluerunt
templum Domini quod sacratum erat in Hierosolymis.
                        <milestone unit="verse" n="50"/>
                        et misit Deus patrum ipsorum per angelum suum revocare eos,
propter quod parceret illis et tabernaculo suo.
                        <milestone unit="verse" n="51"/>
                        ipsi vero subsannabant in angelis eius et, qua die locutus
est Dominus, erant inludentes prophetas eius,
                        <milestone unit="verse" n="52"/>
                        quoadusque ad iracundiam concitatus super gentem suam
propter inreligiositates, praecepit ascendere reges Chaldeorum.
                        <milestone unit="verse" n="53"/>
                        hii occiderunt iuvenes illorum in gladio in circuitu sancti
templi eorum, et non pepercerunt iuveni et virgini et seni et
adulescenti eorum.
                        <milestone unit="verse" n="54"/>
                        sed omnes traditi sunt in manus ipsorum. et omnia sacra
vasa Domini magna et pusilla et arcam Domini et regales
apothecas resumentes tulerunt in Babyloniam.
                        <milestone unit="verse" n="55"/>
                        et incenderunt domum Domini, et demolierunt muros
Hierusalem et turres eius incenderunt in igne.
                        <milestone unit="verse" n="56"/>
                        et consummaverunt et omnia honorifica eius ad nihilum
redegerunt. et reliquos abduxerunt a gladio in Babylonem.
                        <milestone unit="verse" n="57"/>
                        et erant servi illius et filii illius usque dum regnarent
Persae, in repletione verbi Domini in ore Hieremiae,
                        <milestone unit="verse" n="58"/>
                        quousque benigne ageret terra sabbata sua. omni tempore
desertionis suae sabbatizavit in adimpletione annorum
septuaginta.
                    </p>
                </div>
                <div part="N" sample="complete" org="uniform" n="2" type="chapter">
                    <p>
                        <milestone unit="verse" n="1"/>
                        regnante Cyro Persarum anno primo, in consummatione verbi
Domini in ore Hieremiae,
                        <milestone unit="verse" n="2"/>
                        suscitavit Dominus spiritum Cyri regis Persarum. et
praedicavit in toto regno suo et simul per scripturam
                        <milestone unit="verse" n="3"/>
                        dicens: haec dicit rex Persarum Cyrus: me constituit regem
orbi terrarum Dominus Israhel, Dominus excelsus.
                        <milestone unit="verse" n="4"/>
                        et significavit mihi aedificare sibi domum in Hierusalem
quae est in Iudaea.
                        <milestone unit="verse" n="5"/>
                        si quis est ex genere vestro, sit Dominus ipsius cum eo, et
ascendens in Hierusalem quae est in Iudaea aedificet domum
Domino Israhel; hic est Dominus inhabitans Hierusalem.
                        <milestone unit="verse" n="6"/>
                        quotquot ergo circa loca habitant, adiuvent eum qui sunt in
loco ipsius in auro et argento,
                        <milestone unit="verse" n="7"/>
                        in dationibus cum equis et iumentis cumque aliis quae
secundum vota adponuntur in aedem Domini quae est in
Hierusalem.
                        <milestone unit="verse" n="8"/>
                        et stantes principes tribuum pagorum Iudae et tribus
Beniamin et sacerdotes et Levitae, quos excitavit Dominus
ascendere et aedificare domum Domini quae est in Hierusalem, et
qui erant in circuitu eorum,
                        <milestone unit="verse" n="9"/>
                        adiuverunt in omni argento et auro, equis et iumentis et
votis quam pluribus, multi quorum sensus excitatus est.
                        <milestone unit="verse" n="10"/>
                        et rex Cyrus protulit vasa sacra Domini, quae transtulit
Nabuchodonosor ex Hierusalem et consecravit ea in suo idolo.
                        <milestone unit="verse" n="11"/>
                        et proferens ea Cyrus rex Persarum tradidit Mitridati qui
erat super thesauros ipsius.
                        <milestone unit="verse" n="12"/>
                        per hunc autem tradita sunt Salamanassaro praesidi Iudaeae.
                        <milestone unit="verse" n="13"/>
                        horum autem is numerus: libatoria aurea mille, argentea
sescenta, thyiscae argenteae triginta, fialae aureae triginta,
item argenteae duo milia trecentae et alia vasa mille.
                        <milestone unit="verse" n="14"/>
                        omnia autem vasa aurea et argentea quattuor milia
quadringenta sexaginta novem.
                        <milestone unit="verse" n="15"/>
                        et evacuata sunt a Salamanassaro simul cum his qui ex
captivitate Babyloniae in Hierosolymam.
                        <milestone unit="verse" n="16"/>
                        in Artaxersis autem Persarum regis temporibus scripserunt
ei, de his qui inhabitabant in Iudaea et in Hierusalem,
Balsamus et Mitridatis et Sabellius et Rathimus et Beltemus et
Samelius scriba et reliqui deservientes ei et inhabitantes in
Samaria et ceteris locis subiectam epistulam: regi Artaxersi,
                        <milestone unit="verse" n="17"/>
                        domine, pueri tui Rathimus ab accedentibus et Sabellius
scriba et reliqui curiae suae iudices in Coelensyriam et
Foenicen
                        <milestone unit="verse" n="18"/>
                        et nunc notum sit domino regi, quoniam Iudaei qui
ascenderunt a vobis ad nos, venientes in Hierusalem civitatem
refugam et pessimam, aedificant foros eius et statuunt muros et
templum suscitant.
                        <milestone unit="verse" n="19"/>
                        quod si civitas ista et muri consummati fuerint, tributa
non sustinebunt pendere, sed etiam regibus resistent.
                        <milestone unit="verse" n="20"/>
                        et quia id agitur circa templum, recte habere arbitrati
sumus non despicere hoc ipsum,
                        <milestone unit="verse" n="21"/>
                        sed notum facere domino regi, ut, si videbitur regi,
quaeratur in libris patrum tuorum.
                        <milestone unit="verse" n="22"/>
                        et invenies in admonitionibus scripta de his et scies,
quoniam civitas ista fuit refuga et reges et civitates
concutiens,
                        <milestone unit="verse" n="23"/>
                        et Iudaei refugae et proelia committentes in ea ab aeterno,
ob quam causam civitas ista deserta est.
                        <milestone unit="verse" n="24"/>
                        nunc ergo notum facimus tibi, rex domine, quoniam si
civitas ista aedificata fuerit, et huius muri erecti fuerint
descensus tibi non erit in Coelensyriam et Foenicen.
                        <milestone unit="verse" n="25"/>
                        tunc rescripsit rex Rathimo qui scribebat accedentia et
Beltemo et Sabellio scribae et ceteris constitutis et
inhabitantibus in Syriam et Foenicen et Samariam ea quae
subiecta sunt:
                        <milestone unit="verse" n="26"/>
                        legi epistulam quam misistis mihi. praecepi ergo inquiri et
inventum est, quoniam civitas illa est ab aevo regibus
resistens,
                        <milestone unit="verse" n="27"/>
                        et homines refugae et proelia in ea efficientes, et reges
fortissimi erant in Hierusalem dominantes et tributa exigentes
a Coelensyria et Foenice.
                        <milestone unit="verse" n="28"/>
                        nunc ergo praecepi prohibere homines illos aedificare
civitatem et providere, ne quid ultra haec fiant,
                        <milestone unit="verse" n="29"/>
                        sed nec procedant in plurimum ea quae sunt malitiae, ita ut
regibus molestia inportetur.
                        <milestone unit="verse" n="30"/>
                        tunc recitatis his quae a rege Artaxerse scripta fuerant,
Rathimus et Sabellius scriba et qui cum his constituti erant
iungentes festinanter venerunt in Hierusalem cum equitatu et
turba et agmine,
                        <milestone unit="verse" n="31"/>
                        coeperunt prohibere aedificantes, et vacabant ab
aedificatione templi in Hierusalem usque secundo anno regni
Darii Persarum regis.
                    </p>
                </div>
                <div part="N" sample="complete" org="uniform" n="3" type="chapter">
                    <p>
                        <milestone unit="verse" n="1"/>
                        rex Darius fecit cenam magnam omnibus vernaculis suis et
omnibus magistratibus Mediae et Persis
                        <milestone unit="verse" n="2"/>
                        et omnibus purpuratis et praetoribus et consulibus et
praefectis sub illo, ab India usque Aethiopiam centum viginti
septem provinciis.
                        <milestone unit="verse" n="3"/>
                        et cum manducassent et bibissent et satiati revertebantur,
tunc Darius rex ascendit in cubiculo suo et dormivit et
expergefactu
                        <milestone unit="verse" n="4"/>
                        tunc illi tres iuvenes, corporis custodes qui custodiebant
corpus regis, dixerunt alter altero:
                        <milestone unit="verse" n="5"/>
                        dicamus unusquisque nostrum sermonem, qui praecellat; et
cuiuscumque apparuerit sermo sapientior alterius, dabit illi
Darius rex dona magna et epinicia magna,
                        <milestone unit="verse" n="6"/>
                        purpura cooperiri et in auro bibere et super aurum dormire
et currum aureo freno et cidarim byssinam et torquem circa
collum,
                        <milestone unit="verse" n="7"/>
                        et secundo loco sedebit a Dario propter sapientiam suam et
cognatus Darii vocabitur.
                        <milestone unit="verse" n="8"/>
                        tunc scribentes singuli suum verbum signaverunt et posuerunt
subtus cervical Darii regis.
                        <milestone unit="verse" n="9"/>
                        et dixerunt: cum surrexerit rex, dabunt illi scripta sua; et
quodcumque iudicaverit rex et tres magistratus Persidis,
quoniam verbum eius sapientius est, ipsi dabitur victoria sicut
scriptum est.
                        <milestone unit="verse" n="10"/>
                        unus scripsit: fortius est vinum.
                        <milestone unit="verse" n="11"/>
                        alius scripsit: fortior est rex.
                        <milestone unit="verse" n="12"/>
                        tertius autem scripsit: fortiores sunt mulieres, super
omnia autem vincit veritas.
                        <milestone unit="verse" n="13"/>
                        et cum surrexisset rex, acceperunt scripta sua et dederunt
illi et legit.
                        <milestone unit="verse" n="14"/>
                        et mittens vocavit omnes magistratus Persarum et Medorum et
purpuratos et praetores et praefectos.
                        <milestone unit="verse" n="15"/>
                        et sederunt in consilio et lecta sunt scripta coram ipsis.
                        <milestone unit="verse" n="16"/>
                        et dixit: vocate adulescentes, et ipsi indicabunt verba
sua, et vocati sunt et introierunt.
                        <milestone unit="verse" n="17"/>
                        et dixit illis: indicate nobis de his quae scripta sunt. et
coepit prior, qui dixerat de fortitudine vini,
                        <milestone unit="verse" n="18"/>
                        et dixit: viri, quam praevalet vinum! omnibus hominibus qui
bibunt illud seducit mentem.
                        <milestone unit="verse" n="19"/>
                        itemque regis et orfani facit mentem unam, item servi ac
liberi, pauperis et divitis.
                        <milestone unit="verse" n="20"/>
                        et omnem mentem convertit in securitatem et iucunditatem,
et non meminit omnem tristitiam et debitum.
                        <milestone unit="verse" n="21"/>
                        et omnia praecordia facit honesta, et non meminit regem nec
magistratum, et omnia per talenta facit loqui.
                        <milestone unit="verse" n="22"/>
                        et non meminerunt cum biberint amicitiam nec fraternitatem,
sed post non multum sumunt gladios.
                        <milestone unit="verse" n="23"/>
                        et cum a vino merserint et surrexerint, non meminerunt quae
gesserunt.
                        <milestone unit="verse" n="24"/>
                        o viri, non praecellit vinum quod sic cogit facere? et
tacuit hoc dicto.
                    </p>
                </div>
                <div part="N" sample="complete" org="uniform" n="4" type="chapter">
                    <p>
                        <milestone unit="verse" n="1"/>
                        et inchoavit sequens dicere, qui dixit de fortitudine regis:
                        <milestone unit="verse" n="2"/>
                        o viri, non praecellunt homines, qui terram et mare obtinent
et omnia quae sunt in eis?
                        <milestone unit="verse" n="3"/>
                        rex autem super omnia praecellit et dominatur eorum, et omne
quodcumque dixerit illis faciunt.
                        <milestone unit="verse" n="4"/>
                        et si miserit illos ad bellatores, vadunt et demoliunt
montes et muros et turres,
                        <milestone unit="verse" n="5"/>
                        iugulantur et iugulant, et regis verbum non praetereunt. nam
si vicerint, adferunt regi omnia quaecumque praedati fuerint
                        <milestone unit="verse" n="6"/>
                        semper et alia omnia. et quotquot non militant nec pugnant
sed colunt terram, rursum cum fuerint metentes adferunt regi;
et alter alterum cogentes adferunt tributa regi.
                        <milestone unit="verse" n="7"/>
                        et ipse unus solus. et si dixerit occidere, occidunt; dixit
remittere, remittunt;
                        <milestone unit="verse" n="8"/>
                        dixit percutere, percutiunt; dixit exterminare, exterminant;
dixit aedificare, aedificant;
                        <milestone unit="verse" n="9"/>
                        dixit excidere, excidunt; dixit plantare, plantant.
                        <milestone unit="verse" n="10"/>
                        et omnis plebs et virtutes eum obaudiunt. et super haec
ipse recumbit et manducat et bibit et dormit;
                        <milestone unit="verse" n="11"/>
                        hii autem custodiunt in circuitu eum, et non possunt ire
singuli facere opera sua, sed nec indictoaudientes sunt ei.
                        <milestone unit="verse" n="12"/>
                        o viri, quomodo non praecellit rex, qui sic diffamatur. et
tacuit.
                        <milestone unit="verse" n="13"/>
                        tertius, qui dixerat de mulieribus et veritate, hic est Zorobabel, coepit loqui:
                        <milestone unit="verse" n="14"/>
                        viri, non magnus rex et multi homines? nec vinum
praecellit? quis est ergo qui dominatur eorum?
                        <milestone unit="verse" n="15"/>
                        nonne mulieres? genuerunt regem et omnem populum, qui
dominantur mari et terrae.
                        <milestone unit="verse" n="16"/>
                        et ex illis nati sunt, et ipsae educaverunt eos qui
plantaverunt vineas, ex quibus vinum fit.
                        <milestone unit="verse" n="17"/>
                        et ipsae faciunt stolas omnium hominum, et ipsae faciunt
gloriam hominibus, et non possunt homines separari a
mulieribus.
                        <milestone unit="verse" n="18"/>
                        si congregaverint aurum et argentum et omnem rem speciosam,
et viderint mulierem unam bono habitu et bona specie,
                        <milestone unit="verse" n="19"/>
                        omnia haec relinquentes in eam intendunt et aperto ore
conspiciunt, et eam eligunt magis quam aurum et argentum et
omnem rem speciosam.
                        <milestone unit="verse" n="20"/>
                        homo suum patrem derelinquit, qui enutriit eum, et suam
regionem, et ad mulierem suam coniungit se.
                        <milestone unit="verse" n="21"/>
                        et cum muliere remittit animam, et neque patrem meminit
neque matrem neque regionem.
                        <milestone unit="verse" n="22"/>
                        et hinc oportet vos scire, quoniam mulieres dominantur
vestri. nonne doletis et laboratis, et omnia mulieribus
confertis et datis?
                        <milestone unit="verse" n="23"/>
                        et accipit homo gladium suum et vadit in via, furta facere
et homicidia et mare navigare et flumina,
                        <milestone unit="verse" n="24"/>
                        et leonem videt et in tenebris ingreditur. et cum furtum
fecerit et fraudes et rapinas, amabili suae adfert.
                        <milestone unit="verse" n="25"/>
                        et iterum diligit homo suam uxorem magis quam patrem aut
matrem.
                        <milestone unit="verse" n="26"/>
                        et multi dementes facti sunt propter suas uxores, et servi
facti sunt propter illas.
                        <milestone unit="verse" n="27"/>
                        et multi perierunt et iugulati sunt et peccaverunt propter
mulieres.
                        <milestone unit="verse" n="28"/>
                        et nunc mihi non creditis? nonne magnus est rex in
potestate sua, quoniam omnes regiones verentur tangere eum?
                        <milestone unit="verse" n="29"/>
                        videbam tamen Apemen, filiam Bezacis Mirifici, concubinam
regis sedentem iuxta regem ad dexteram,
                        <milestone unit="verse" n="30"/>
                        et auferentem diadema de capite regis et inponentem sibi;
et palmis caedebat regem de sinistra manu.
                        <milestone unit="verse" n="31"/>
                        et super haec rex aperto ore intuebatur eam. et si
adriserit ei, ridet; nam si indignata fuerit ei, blanditur ei,
donec reconcilietur ei in gratiam.
                        <milestone unit="verse" n="32"/>
                        o viri, cur non mulieres quae ista agunt?
                        <milestone unit="verse" n="33"/>
                        et tunc rex et purpurati intuebantur alterutrum. et inchoavit loqui de veritate:
                        <milestone unit="verse" n="34"/>
                        o viri, nonne fortes sunt mulieres? magna est terra et
excelsum est caelum et velox cursus solis, quoniam convertit in
gyro caeli et rursum revertitur in locum suum in una die.
                        <milestone unit="verse" n="35"/>
                        nonne magnificus est qui haec facit? et veritas magna et
fortior prae omnibus.
                        <milestone unit="verse" n="36"/>
                        omnis terra veritatem invocat, caelum etiam ipsam
benedicit, et omnia opera moventur et tremunt eam, et non est
cum ea quicquam iniquum.
                        <milestone unit="verse" n="37"/>
                        vinum iniquum, iniquus rex, iniquae mulieres, iniqui omnes
filii hominum, et iniqua omnia opera illorum, et non est in
ipsis v sua iniquitate peribunt.
                        <milestone unit="verse" n="38"/>
                        et veritas manet et invalescit in aeternum, et vivit et
obtinet in saecula saeculorum.
                        <milestone unit="verse" n="39"/>
                        nec est apud eam accipere personas neque differentias, sed
quae iusta sunt facit omnibus iniustis ac malignis. et omnes
benignantur in operibus eius,
                        <milestone unit="verse" n="40"/>
                        et non est in iudicio eius iniquum. eique fortitudo et
regnum et potestas et maiestas omnium aevorum. benedictus Deus
veritatis.
                        <milestone unit="verse" n="41"/>
                        et desiit loquendo. et omnis populus clamaverunt et
dixerunt: magna veritas et praevalet.
                        <milestone unit="verse" n="42"/>
                        tunc rex ait illi: pete si quid vis amplius quam quae
scripta sunt, et dabo tibi, secundum quod inventus es
sapientior proximis. et proximus mihi sedebis et cognatus meus
vocaberis.
                        <milestone unit="verse" n="43"/>
                        tunc ait regi: memor esto voti quod vovisti aedificare
Hierusalem in die qua regnum accepisti,
                        <milestone unit="verse" n="44"/>
                        et omnia vasa quae accepta sunt ex Hierusalem remittere,
quae separavit Cyrus quando mactavit Babyloniam, et vovit
remittere ea ibi.
                        <milestone unit="verse" n="45"/>
                        et tu vovisti aedificare templum, quod incenderunt Idumei,
quando exterminata est Iudaea a Chaldeis.
                        <milestone unit="verse" n="46"/>
                        et nunc hoc est quod postulo a te, domine rex, et quod
peto, et haec est maiestas a te quam postulo, ut facias votum
quod vovisti Regi caeli ex ore tuo.
                        <milestone unit="verse" n="47"/>
                        tunc surgens Darius rex osculatus est illum, et scripsit ei
epistulas ad omnes dispensatores et praefectos et purpuratos,
ut deducerent eum et eos qui cum illo erant omnes ascendentes
aedificare Hierusalem.
                        <milestone unit="verse" n="48"/>
                        et omnibus praefectis qui erant in Coelensyria et Foenice
et Libano scripsit epistulas, ut transveherent ligna cedrina a
Libano in Hierusalem, et ut aedificarent cum eis civitatem.
                        <milestone unit="verse" n="49"/>
                        et scripsit omnibus Iudaeis qui ascendebant a regno in
Iudaeam pro libertate, omnem potentem et magistratum et
praefectum non supervenire ad ianuas ipsorum,
                        <milestone unit="verse" n="50"/>
                        et omnem regionem quam obtinuerant esse inmunem eis, et
Idumei relinquant castella quae obtinent Iudaeorum,
                        <milestone unit="verse" n="51"/>
                        et in structuram templi dari per singulos annos talenta
viginti, usque dum peraedificaretur,
                        <milestone unit="verse" n="52"/>
                        et super sacrarium holocaustomata ustilari cotidie, sicut
habent praeceptum, alia talenta decem offerre per singulos
annos,
                        <milestone unit="verse" n="53"/>
                        et omnibus qui procedunt a Babylonia condere civitatem ut
esset libertas, tam ipsis quam filiis eorum, et omnibus
sacerdotibus qui procedunt.
                        <milestone unit="verse" n="54"/>
                        scripsit autem et quantitatem et sacram stolam, qua
deservirent in ea.
                        <milestone unit="verse" n="55"/>
                        et Levitis scripsit dari praebita usque in diem, qua
consummabitur domus et Hierusalem extruetur.
                        <milestone unit="verse" n="56"/>
                        et omnibus custodientibus civitatem scripsit dari eis
sortes et stipendia.
                        <milestone unit="verse" n="57"/>
                        et dimisit omnia vasa quae separaverat Cyrus a Babylonia;
et omnia quaecumque dixit Cyrus fieri, etiam ipse praecepit
fieri et mitti Hierusalem.
                        <milestone unit="verse" n="58"/>
                        et cum processisset ille adulescens, elevans faciem in
caelum et in Hierusalem benedixit Regem caeli
                        <milestone unit="verse" n="59"/>
                        et dixit: abs te est victoria et abs te est sapientia et
claritas, et ego tuus servus sum.
                        <milestone unit="verse" n="60"/>
                        benedictus es qui dedisti mihi sapientiam, et tibi
confiteor, Domine patrum nostrorum.
                        <milestone unit="verse" n="61"/>
                        et accepit epistulas, et profectus est in Babyloniam, et
venit et nuntiavit fratribus suis omnibus qui fuerunt in
Babylonia.
                        <milestone unit="verse" n="62"/>
                        et benedixerunt Deum patrum suorum, quoniam dedit illis
remissionem et refrigerium,
                        <milestone unit="verse" n="63"/>
                        ut ascenderent et aedificarent Hierusalem et templum, ubi
nominatum est nomen eius in ipso. et exultabant cum musicis et
laetitia diebus septem.
                    </p>
                </div>
                <div part="N" sample="complete" org="uniform" n="5" type="chapter">
                    <p>
                        <milestone unit="verse" n="1"/>
                        post haec autem electi sunt ut ascenderent principes pagorum
domus per tribus suas, et uxores illorum et filii et filiae
eorum et servi et ancillae ipsorum et pecora illorum.
                        <milestone unit="verse" n="2"/>
                        et Darius misit una cum eis equites mille, donec deducerent
eos in Hierusalem cum pace et cum musicis et cum tympanis et
tibiis.
                        <milestone unit="verse" n="3"/>
                        et omnes fratres eorum erant ludentes, et fecit eos
ascendere simul cum illis.
                        <milestone unit="verse" n="4"/>
                        et haec sunt nomina virorum qui ascenderunt per pagos suos
in tribus et in partem principatus ipsorum.
                        <milestone unit="verse" n="5"/>
                        sacerdotes filii Finees filii Aaron: Iesus filius Iosedech,
Ioachim filius Zorobabel illius Salathihel de domo David ex
progenie Phares, tribu autem Iuda,
                        <milestone unit="verse" n="6"/>
                        qui locutus est sub Dario rege Persarum sermones mirificos,
in secundo anno regni ipsius, mense nisan primo.
                        <milestone unit="verse" n="7"/>
                        sunt autem hii qui ex Iudaea ascenderunt de captivitate
transmigrationis, quos transmigravit Nabuchodonosor rex
Babyloniae in Babyloniam. et reversus est in Hierusalem
                        <milestone unit="verse" n="8"/>
                        et reliquam partem Iudaeae unusquisque in suam civitatem.
qui venerunt cum Zorobabel et Iesu Neemia Sareo Reselimeo
Emmanio Mardocheo Beelsuro Mepsato Thorolio Roebo Mauna de
principibus eorum.
                        <milestone unit="verse" n="9"/>
                        et numerus ab gentilibus eorum et praepositi eorum: filii
Phares duo milia centum septuaginta duo,
                        <milestone unit="verse" n="10"/>
                        filii Ares tria milia quinquaginta septem,
                        <milestone unit="verse" n="11"/>
                        filii Femo centum quadraginta duo, in filiis Iesu et Ioab
duo milia trecenti duo,
                        <milestone unit="verse" n="12"/>
                        filii Demu duo milia quadringenti septuaginta, filii Chorab
mille ducenti quinque, filii Baniae sescenti sexaginta octo,
                        <milestone unit="verse" n="13"/>
                        filii Bebet quadringenti tres, filii Arcad quadringenti
viginti septem,
                        <milestone unit="verse" n="14"/>
                        filii Can triginta septem, filii Zoroar duo milia sexaginta
sex, filii Adinu quadringenti sexaginta unus,
                        <milestone unit="verse" n="15"/>
                        filii Azerectis centum octo, filii Ciaso et Zetas centum
septem, filii Azoro quadringenti triginta novem,
                        <milestone unit="verse" n="16"/>
                        filii Ebdarbone mille centum triginta duo, filii Ananiae
centum triginta, filii Asom
                        <milestone unit="verse" n="17"/>
                        filii Marsar trecenti viginti duo, filii Gebbarus nonaginta
quinque, filii Sepolemon centum viginti tres,
                        <milestone unit="verse" n="18"/>
                        filii ec Nepopas quinquaginta quinque, filii ec Banatus
centum quinquaginta octo, filii ec Betamos centum triginta duo,
                        <milestone unit="verse" n="19"/>
                        filii ec Cartapatros qui Enocadies et Modiae quadringenti
viginti duo, qui ex Gramas et Gabes mille centum viginti unus,
                        <milestone unit="verse" n="20"/>
                        qui ex Machaloth centum viginti duo, qui ex Basellon et
Ceagge sexaginta quinque, qui ex Bastoro centum viginti duo,
                        <milestone unit="verse" n="21"/>
                        qui ex Betonobes quinquaginta quinque, filii Liptis centum
quinquaginta quinque, filii Labomu trecenti quinquaginta
septem,
                        <milestone unit="verse" n="22"/>
                        filii Sioen trecenti septuaginta, filii Saudon et Diomus
trecenti septuaginta octo,
                        <milestone unit="verse" n="23"/>
                        filii Ericus duo milia centum quadraginta quinque filii Anaas trecenti septuaginta. sacerdotes:
                        <milestone unit="verse" n="24"/>
                        filii Ieddus filii Ieu inter filios Eliasib octingenti
septuaginta duo, filii Emmerus ducenti quinquaginta duo,
                        <milestone unit="verse" n="25"/>
                        filii Fasuru trecenti quinquaginta septem, filii Caree
ducenti decem septem.
                        <milestone unit="verse" n="26"/>
                        filii Levitae: filii Iesu in Caduhel et Banus et Serebias
et Edias septuaginta quattuor. omnis numerus a duodecim annis
triginta milia quadringenti sexaginta duo.
                        <milestone unit="verse" n="27"/>
                        filii et filiae et uxores, omnis conputatio quadraginta
milia ducenti quadraginta duo.
                        <milestone unit="verse" n="28"/>
                        filii sacerdotes qui psallebant in templo: filii Asaph
centum viginti octo.
                        <milestone unit="verse" n="29"/>
                        ostiarii: filii Esmemu, filii Ater, filii Amon, filii
Accub, Atopa, filii Tobi, omnes centum triginta novem.
                        <milestone unit="verse" n="30"/>
                        sacerdotes servientes in templo: filii Sel, filii Gasipa,
filii Tabloth, filii Cariae, filii Suu, filii Hellu, filii
Labana, filii Acmata, filii Acub, filii Uta, filii Ceta, filii
Aggab, filii Obai, filii Anan, filii Cavua, filii Geddu,
                        <milestone unit="verse" n="31"/>
                        filii Au, filii Radiu, filii Desanum, filii Necoba, filii
Caseba, filii Gaze, filii Oziu, filii Finoe, filii Atrem, filii
Basten, filii Asiana, filii Manei, filii Nafisim, filii Accufu,
filii Agifa, filii Ariu, filii Faricin, filii Fasalom,
                        <milestone unit="verse" n="32"/>
                        filii Meedda, filii Fusa, filii Chared, filii Barchus,
filii Sarea, filii Toesi, filii Nasit, filii Agifa, filii
Pedon,
                        <milestone unit="verse" n="33"/>
                        Salomon, filii eius: filii Asoffot, filii Farida, filii
Celi, filii Dedon, filii Geddahel, filii Sefegi,
                        <milestone unit="verse" n="34"/>
                        filii Aggia, filii Facaret, filii Sabatham, filii Saronet,
filii Malsic, filii Ame, filii Safiu, filii Addus, filii Suba,
filii Aeirra, filii Rabocis, filii Safat, filii Malmon.
                        <milestone unit="verse" n="35"/>
                        omnes sacro servientes et pueri Salomonis quadringenti
octoginta duo.
                        <milestone unit="verse" n="36"/>
                        hii sunt filii qui ascenderunt a Thermeleth et Thelarsas,
princeps eorum Carmellan et Chareth.
                        <milestone unit="verse" n="37"/>
                        non poterant edicere civitates suas et progenies,
quemadmodum sint ex Israhel: filii Dalaru, filii Tubam, filii
Necoda mille quinquaginta duo.
                        <milestone unit="verse" n="38"/>
                        et ex sacerdotibus qui fungebantur sacerdotio et non sunt
inventi: filii Obia, filii Achisos, filii Addiu qui accepit
Umin uxorem ex filiabus Fargeleu
                        <milestone unit="verse" n="39"/>
                        et vocati sunt nomine eius. et horum quaesita est generis
scriptura in pedatura et non est inventa, et prohibiti sunt
sacerdotio fungi.
                        <milestone unit="verse" n="40"/>
                        et dixit illis Neemias et Atharas, ne participentur sancta,
donec exsurgat pontifex indutus in ostensionem et
                        <milestone unit="verse" n="41"/>
                        omnis autem Israhel erant a duodecim annorum, exceptis
servis et ancillis, quadraginta duo milia trecenti sexaginta.
                        <milestone unit="verse" n="42"/>
                        servi horum et ancillae septem milia trecenti triginta
septem, cantores et cantatrices ducenti sexaginta quinque,
                        <milestone unit="verse" n="43"/>
                        cameli quadringenti triginta quinque, equi septem milia
triginta sex, muli ducenti quadraginta quinque, subiugalia
quinque milia quingenti viginti quinque.
                        <milestone unit="verse" n="44"/>
                        et de praepositis ipsis per pagos, dum venirent in templum
Dei quod erat in Hierusalem, vovere suscitare templum in loco
suo secundum suam virtutem,
                        <milestone unit="verse" n="45"/>
                        et dare in templum thesaurarium operum sacrum, auri minas
decem milia et stolas sacerdotales centum.
                        <milestone unit="verse" n="46"/>
                        et inhabitaverunt sacerdotes et Levitae et qui exierant ex
plebe in Hierusalem et in regione, et sacri cantores et
ostiarii et omnis Israhel in regionibus suis.
                        <milestone unit="verse" n="47"/>
                        instante autem septimo mense cumque essent filii Israhel
unusquisque in suis rebus, convenerunt unianimes in atrium quod
erat ante ianuam orientalem.
                        <milestone unit="verse" n="48"/>
                        et stantes Iesus filius Iosedech et fratres eius sacerdotes
et Zorobabel filius Salathihel et huius fratres paraverunt
altare,
                        <milestone unit="verse" n="49"/>
                        ut offerrent super illud holocaustomata secundum quae in
Moysi libro hominis Dei praescripta sunt.
                        <milestone unit="verse" n="50"/>
                        et convenerunt ipsis ex aliis nationibus terrae. et
erexerunt sacrarium in loco suo omnes gentes terrae, et
offerebant hostias et holocaustomata Domino matutina.
                        <milestone unit="verse" n="51"/>
                        et egerunt scenophegiam et diem sollemnem, sicuti
praeceptum est in lege, et sacrificia cotidie, sicut oportebat,
                        <milestone unit="verse" n="52"/>
                        et post haec oblationes instantiae et hostias sabbatorum et
neomeniarum et dierum sollemnium omnium sanctificatorum.
                        <milestone unit="verse" n="53"/>
                        et quotquot vovebant Domino, a neomenia septimi mensis
coeperunt offerre hostias Deo, et templum Domini nondum erat
aedificatum.
                        <milestone unit="verse" n="54"/>
                        et dederunt pecuniam lapidariis et fabris, et potum et
pabula cum gaudio
                        <milestone unit="verse" n="55"/>
                        Sidoniis et Tyriis, ut transveherent illis de Libano trabes
cedrinas in Ioppe portum, secundum decretum quod scriptum erat
eis a Cyro Persarum rege.
                        <milestone unit="verse" n="56"/>
                        et in secundo anno venientes in templum Dei in Hierusalem,
mense secundo inchoavit Zorobabel filius Salathihel et Iesus
filius Iosedech et fratres ipsorum et sacerdotes et Levitae et
omnes qui advenerant de captivitate in Hierusalem.
                        <milestone unit="verse" n="57"/>
                        et fundaverunt templum Dei novilunio secundi mensis secundi
anni, cum venissent in Iudaeam et Hierusalem.
                        <milestone unit="verse" n="58"/>
                        et statuerunt Levitas a viginti annis super opera Domini.
et stetit Iesus et filius eius et fratres
                        <gap/>
                        omnes Levitae
conspirantes et exsecutores legis et facientes opera in domo
Domini. et fabricaverunt aedificantes templum Dei quod
fabricabant.
                        <milestone unit="verse" n="59"/>
                        et steterunt sacerdotes habentes stolas cum tubis, et
Levitae filii Asaph habentes cymbala,
                        <milestone unit="verse" n="60"/>
                        conlaudantes Dominum et benedicentes secundum David regem
Israhel.
                        <milestone unit="verse" n="61"/>
                        et cantabant canticum Domino, quoniam dulcedo eius et honor
in saecula super omnem Israhel.
                        <milestone unit="verse" n="62"/>
                        et omnis populus tuba cecinerunt et proclamaverunt voce
magna, conlaudantes Dominum in suscitatione domus Domini.
                        <milestone unit="verse" n="63"/>
                        et venerunt ex sacerdotibus et Levitis et praesidentibus
secundum pagos senioribus qui viderant pristinam domum,
                        <milestone unit="verse" n="64"/>
                        et ad huius aedificationem cum clamore et planctu magno, et
multi cum tubis et gaudio magno,
                        <milestone unit="verse" n="65"/>
                        in tantum ut populus non audiret tubas propter planctum
populi. turba enim erat tubis canens magnifice, ita ut longe
audiretur.
                        <milestone unit="verse" n="66"/>
                        et audierunt inimici tribus Iudae et Beniamin et venerunt
scire, quae esset vox tubarum.
                        <milestone unit="verse" n="67"/>
                        et cognoverunt, quoniam qui erant ex captivitate aedificant
templum Domino Deo Israhel.
                        <milestone unit="verse" n="68"/>
                        et accedentes ad Zorobabel et Iesum et praepositos pagorum,
dixerunt eis: aedificabimus una vobiscum;
                        <milestone unit="verse" n="69"/>
                        similiter enim vobiscum audimus Dominum nostrum, et ipsi
incendimus a diebus Asbasareth regis Assyriorum, qui
transmigravit nos istinc.
                        <milestone unit="verse" n="70"/>
                        et dixit illis Zorobabel et Iesus et principes pagorum Israhel:
                        <milestone unit="verse" n="71"/>
                        non est vobis et nobis aedificare domum Domini Dei nostri;
nos enim soli aedificabimus Domino Israhel, secundum ea quae
praecepit nobis Cyrus rex Persarum.
                        <milestone unit="verse" n="72"/>
                        gentes autem terrae incubantes his qui sunt in Iudaea et
devastantes opus aedificationis et insidias et populos
adducentes, prohibebant eos aedificare,
                        <milestone unit="verse" n="73"/>
                        et adgressuras exercentes inpedierunt, ne consummaretur
aedificium omni tempore vitae regis Cyri. et protraxerunt
structuram per biennium usque ad Darii regnum.
                    </p>
                </div>
                <div part="N" sample="complete" org="uniform" n="6" type="chapter">
                    <p>
                        <milestone unit="verse" n="1"/>
                        in secundo autem anno regni Darii prophetavit Aggeus et
Zaccharias filius Addin prophetae apud Iudaeam et in Hierusalem
in nomine Domini Dei Israhel super eos.
                        <milestone unit="verse" n="2"/>
                        tunc stans Zorobabel filius Salathihel et Iesus filius
Iosedech inchoaverunt aedificare domum Domini quae est in
Hierusalem,
                        <milestone unit="verse" n="3"/>
                        cum adessent eis prophetae Domini et adiuvarent eos. in ipso
tempore venit ad illos Sisennes, subregulus Syriae et Foenicis,
et Satrabozanes et sodales eius
                        <milestone unit="verse" n="4"/>
                        et dixerunt eis: quo praecipiente vobis domum hanc
aedificatis et tectum istud et alia omnia perficitis? et qui
sunt structores qui haec aedificant?
                        <milestone unit="verse" n="5"/>
                        et habuerunt gratiam visitationis factae super eos qui erant
ex captivitate a Domino seniores Iudaeorum.
                        <milestone unit="verse" n="6"/>
                        et non sunt inpediti aedificare, donec significaretur Dario
de omnibus istis et responsum acciperetur.
                        <milestone unit="verse" n="7"/>
                        exemplum epistulae quam miserunt Dario: Sisennes, subregulus
Syriae et Foenicis, et Satrabozanes et sodales eius in Syria et
Foenice praesides regi Dario salutem.
                        <milestone unit="verse" n="8"/>
                        omnia nota sint domino nostro regi, quia cum advenissemus in
regionem Iudaeae et introissemus in Hierusalem, invenimus
Iudaeos aedificantes domum Domini Dei magnam
                        <milestone unit="verse" n="9"/>
                        et templum ex lapidibus politis magnis et pretiosis materiis
in parietibus;
                        <milestone unit="verse" n="10"/>
                        et opera illa instanter fieri, et suffragare et prosperare
in manibus eorum, et in omni gloria quam diligentissime
perfici.
                        <milestone unit="verse" n="11"/>
                        tunc interrogavimus seniores dicentes: quo permittente
vobis aedificatis domum istam et opera haec fundatis?
                        <milestone unit="verse" n="12"/>
                        ideo autem interrogavimus eos, ut notum faceremus tibi
homines et praepositos, et nominum scripturam praepositorum
postulavimus illos.
                        <milestone unit="verse" n="13"/>
                        at illi responderunt nobis dicentes: nos sumus servi
Domini, qui fecit caelum et terram.
                        <milestone unit="verse" n="14"/>
                        et aedificabatur haec domus ante istos annos multos a rege
Israhel magno et fortissimo et consummata est.
                        <milestone unit="verse" n="15"/>
                        et quoniam patres nostri exacerbantes erant, peccaverunt in
Dominum Israhel, tradidit eos in manus Nabuchodonosor regis
Babyloniae, regis Chaldeorum.
                        <milestone unit="verse" n="16"/>
                        et domum istam demolientes incenderunt et populum captivum
duxerunt in Babyloniam.
                        <milestone unit="verse" n="17"/>
                        in primo autem anno regnante Cyro in regione Babyloniae,
scripsit Cyrus rex domum hanc aedificare.
                        <milestone unit="verse" n="18"/>
                        et illa sacra vasa aurea et argentea, quae extulerat
Nabuchodonosor de domo quae est in Hierusalem et consecraverat
ea in suo templo, rursus protulit ea Cyrus rex de templo quod
erat in Babylonia, et tradita sunt Zorobabel et Salamanassaro
subregulo.
                        <milestone unit="verse" n="19"/>
                        et praeceptum est eis, ut ferrent haec vasa et reponerent
in templo quod erat in Hierusalem, et templum ipsum Domini
aedificare in loco suo.
                        <milestone unit="verse" n="20"/>
                        tunc Salamanassarus subiecit fundamenta domus Domini quae
est in Hierusalem, et exinde usque nunc aedificatur et non
accepit consummationem.
                        <milestone unit="verse" n="21"/>
                        nunc ergo si hoc iudicatur, rex, perquiratur in regalibus
bibliothecis Cyri regis quae sunt in Babylonia.
                        <milestone unit="verse" n="22"/>
                        et si inventum fuerit consilio Cyri regis coeptam esse
structuram domus Domini quae est in Hierusalem, et iudicabitur
a domino rege nostro, scribat de his nobis.
                        <milestone unit="verse" n="23"/>
                        tunc rex Darius praecepit inquiri in bibliothecis quae
erant in Babylonia, et inventus est in Ecbathanis, oppido quod
est in Media regione, locus unus in quo scripta erant ista:
                        <milestone unit="verse" n="24"/>
                        anno primo regnante Cyro, rex Cyrus praecepit domum Domini
quae est in Hierusalem aedificare, ubi incendebant igni
adsiduo;
                        <milestone unit="verse" n="25"/>
                        cuius altitudo sit cubitorum sexaginta, et latitudo
cubitorum sexaginta, quadratum lapidibus politis tribus, et
meniano ligneo eiusdem regionis et meniano uno novo; et
inpendia dari de domo Cyri regis;
                        <milestone unit="verse" n="26"/>
                        et sacra vasa domus Domini tam aurea quam argentea, quae
extulit Nabuchodonosor de domo quae erat in Hierusalem in
Babyloniam, restitui in domum quae est in Hierusalem ubi erant
posita ut ponantur illic.
                        <milestone unit="verse" n="27"/>
                        et praecepit curam agere Sisennem, subregulum Syriae et
Foenices, et Satrabozanen et sodales eius et qui ordinati erant
in Syria et Foenice praesides, ut abstinerent se ab eodem loco;
sinere autem puerum Domini Zorobabel et subregulum Iudaeae et
seniores Iudaeorum domum Domini illam aedificare eodem loco.
                        <milestone unit="verse" n="28"/>
                        et ego quoque praecepi in totum aedificare et prospici, ut
adiuvent eos qui sunt ex captivitate Iudaeorum, donec
consummetur templum aedis Domini;
                        <milestone unit="verse" n="29"/>
                        et ab exactione tributorum Syriae Coeles et Foenicis
diligenter quantitatem dari his hominibus ad sacrificium
Domini, Zorobabel praefecto ad tauros et arietes et agnos,
                        <milestone unit="verse" n="30"/>
                        similiter autem et frumentum et sal et vinum et oleum
instanter per singulos annos, prout sacerdotes qui sunt in
Hierusalem dictaverunt consumi cotidie sine ulla dilatione,
                        <milestone unit="verse" n="31"/>
                        ut offerantur libationes Deo summo pro rege et pueris eius,
et orent pro ipsorum vita.
                        <milestone unit="verse" n="32"/>
                        et denuntietur ut quicumque transgressi fuerint aliquid ex
his quae scripta sunt aut spreverint, accipiatur lignum de suis
propriis et super hoc suspendantur, et bona ipsorum regi
adscribantur.
                        <milestone unit="verse" n="33"/>
                        propterea et Dominus, cuius nomen invocatum est ibi,
exterminet omnem regem et gentem qui manum suam extenderit
prohibere aut male tractare domum Domini illam quae est in
Hierusalem.
                        <milestone unit="verse" n="34"/>
                        ego Darius rex decrevi quam diligentissime secundum haec
fieri.
                    </p>
                </div>
                <div part="N" sample="complete" org="uniform" n="7" type="chapter">
                    <p>
                        <milestone unit="verse" n="1"/>
                        tunc Sisennes, subregulus Coelensyriae et Foenicen, et
Satrabozanes et sodales eius obsecuti his quae a Dario rege
decreta erant,
                        <milestone unit="verse" n="2"/>
                        insistebant sacrosanctis operibus diligentissime cooperantes
cum senioribus Iudaeorum, principibus Syriae.
                        <milestone unit="verse" n="3"/>
                        et prosperata sunt sacrosancta opera prophetantibus Aggeo et
Zaccharia prophetis.
                        <milestone unit="verse" n="4"/>
                        et consummaverunt ea per praeceptum Domini Dei Israhel et ex
consilio Cyri et Darii et Artaxersis regis Persarum.
                        <milestone unit="verse" n="5"/>
                        et consummata est domus sancta usque ad tertiam et vicesimam
diem mensis adar, sexto anno Darii regis.
                        <milestone unit="verse" n="6"/>
                        et fecerunt filii Israhel et sacerdotes et Levitae et ceteri
qui erant ex captivitate, qui adpositi sunt, secundum ea quae
scripta sunt in libro Moysi.
                        <milestone unit="verse" n="7"/>
                        et obtulerunt in dedicatione templi Domini tauros centum,
arietes ducentos, agnos quadringentos.
                        <milestone unit="verse" n="8"/>
                        et hedos pro peccatis universi Israhel duodecim secundum
numerum tribuum Israhel.
                        <milestone unit="verse" n="9"/>
                        et steterunt sacerdotes et Levitae amicti stolis per tribus
super opera Domini Dei Israhel secundum librum Moysi, et
ostiarii per singulas ianuas.
                        <milestone unit="verse" n="10"/>
                        et egerunt filii Israhel cum his qui erant ex captivitate
illud phase quartadecima luna mensis primi, quando sanctificati
sunt sacerdotes et Levitae.
                        <milestone unit="verse" n="11"/>
                        et omnes filii captivitatis non sunt simul sanctificati,
quia Levitae simul omnes sanctificati sunt
                        <milestone unit="verse" n="12"/>
                        et immolaverunt phase universis filiis captivitatis et
fratribus suis sacerdotibus et sibimet ipsis.
                        <milestone unit="verse" n="13"/>
                        et manducaverunt filii Israhel qui erant ex captivitate,
omnes qui recesserant ab omnibus execrationibus gentium terrae
quaerentes Dominum,
                        <milestone unit="verse" n="14"/>
                        et celebraverunt diem festum azymorum septem diebus,
epulantes in conspectu Domini,
                        <milestone unit="verse" n="15"/>
                        quoniam convertit consilium regis Assyriorum in eis,
confortare manus eorum ad opera manus Domini Dei Israhel.
                    </p>
                </div>
                <div part="N" sample="complete" org="uniform" n="8" type="chapter">
                    <p>
                        <milestone unit="verse" n="1"/>
                        et post hunc regnante Artaxerse Persarum rege, accessit
Ezras filius Azariae, filii Helciae, filii Saleme,
                        <milestone unit="verse" n="2"/>
                        filii Sadduc, filii Achitob, filii Ameri, filii Azaei, filii
Boccae, filii Abisaei, filii Finees, filii Eleazari, filii
Aaron primi sacerdotis.
                        <milestone unit="verse" n="3"/>
                        hic Ezras ascendit de Babylonia, cum esset scriba et
ingeniosus in lege Moysi, quae data est a Domino Israhel dicere
et facere.
                        <milestone unit="verse" n="4"/>
                        et dedit ei rex gloriam, quod invenisset gratiam in omni
dignitate et desiderio in conspectu eius.
                        <milestone unit="verse" n="5"/>
                        et ascenderunt simul cum ipso ex filiis Israhel et
sacerdotibus et Levitis et sacris cantoribus templi et
ostiariis et servis templi in Hierusalem,
                        <milestone unit="verse" n="6"/>
                        anno septimo regnante Artaxerse, in quinto mense; hic annus
septimus est regni. exeuntes enim de Babylonia novilunio quinti
mensis,
                        <milestone unit="verse" n="7"/>
                        venerunt Hierosolymam iuxta praebitam illis prosperitatem
itineris a Domino ipso.
                        <milestone unit="verse" n="8"/>
                        in his enim Ezras magnam disciplinam obtinebat, ne
praetermitteret quicquam eorum quae essent ex lege Domini et
praeceptis, et docendo universum Israhel omnem iustitiam et
iudicia.
                        <milestone unit="verse" n="9"/>
                        accedentes autem qui scribebant scripta Artaxersis regis,
tradiderunt scriptum quod obvenerat ab Artaxerse rege ad Ezram
sacerdotem et lectorem legis Domini; cuius est exemplum subiectum:
                        <milestone unit="verse" n="10"/>
                        rex Artaxerses Ezrae sacerdoti et lectori legis Domini
salutem.
                        <milestone unit="verse" n="11"/>
                        humaniora ego iudicans etiam beneficiis, praecepi eos qui
desiderant ex gente Iudaeorum sua sponte et ex sacerdotibus et
Levitis qui sunt in regno meo comitari tecum in Hierusalem.
                        <milestone unit="verse" n="12"/>
                        si qui ergo cupiunt ire tecum, conveniant et
proficiscantur, sicut placuit mihi et septem amicis meis
consiliariis,
                        <milestone unit="verse" n="13"/>
                        ut visitent ea quae aguntur secundum Iudaeam et Hierusalem
observantes sicut habes in lege Domini,
                        <milestone unit="verse" n="14"/>
                        et ferant munera Domino Israhel, quae vovi ego et amici,
Hierusalem et omne aurum et argentum, quod inventum fuerit in
regione Babyloniae, Domino in Hierusalem cum illo,
                        <milestone unit="verse" n="15"/>
                        quod donatum est pro ipsa gente in templum Domini eorum
quod est in Hierusalem, ut colligatur hoc aurum et argentum ad
tauros et arietes et agnos et hedos et quae his sunt
congruentia,
                        <milestone unit="verse" n="16"/>
                        ut offerant hostias Domino super altare Domini ipsorum quod
est in Hierusalem.
                        <milestone unit="verse" n="17"/>
                        et omnia quaecumque volueris cum fratribus tuis facere auro
et argento, perfice pro voluntate secundum praeceptum Domini
Dei tui.
                        <milestone unit="verse" n="18"/>
                        et sacrosancta vasa, quae data sunt tibi ad opera domus
Domini Dei tui qui est in Hierusalem,
                        <milestone unit="verse" n="19"/>
                        et cetera, quaecumque tibi subvenerint ad operam templi Dei
tui, dabis de regali gazofilacio.
                        <milestone unit="verse" n="20"/>
                        []
                        <milestone unit="verse" n="21"/>
                        et ego quidem rex Artaxerses praecepi custodibus
thesaurorum Syriae et Foenicis, ut quaecumque scripserit Ezras
sacerdos et lector legis Domini excelsi, diligenter detur ei
usque ad argenti talenta centum, similiter autem
                        <milestone unit="verse" n="22"/>
                        et usque ad frumenti modios centum et vini amphoras centum,
et alia quaecumque abundant sine taxatione.
                        <milestone unit="verse" n="23"/>
                        omnia secundum Dei legem fiant Deo altissimo, ne qua forte
exsurgat ira in regno regis et filiorum eius.
                        <milestone unit="verse" n="24"/>
                        vobis autem dicitur, ut omnibus sacerdotibus et Levitis et
sacris cantoribus templi et ianitoribus et servis templi et
scribis templi huius
                        <milestone unit="verse" n="25"/>
                        nullum tributum neque ulla alia indictio inrogetur, nec
habeat quisque potestatem obicere eis quicquam.
                        <milestone unit="verse" n="26"/>
                        tu autem Ezras, secundum sapientiam Dei constitue iudices
et arbitros in tota Syria et Foenice, et omnes qui legem Dei
tui noverunt docebis,
                        <milestone unit="verse" n="27"/>
                        ut quotquot transgressi fuerint legem, diligenter
plectantur sive morte sive cruciatu sive etiam pecuniae
multatione vel abductione.
                        <milestone unit="verse" n="28"/>
                        et dixit Ezras scriba: benedictus Dominus patrum meorum,
qui dedit haec in cor regis, clarificare domum suam quae est in
Hierusalem,
                        <milestone unit="verse" n="29"/>
                        et me honorificavit in conspectu regis et consiliariorum et
amicorum eius et purpuratorum eius.
                        <milestone unit="verse" n="30"/>
                        et ego constans animo factus sum secundum opitulationem
Domini Dei mei, et congregavi ex Israhel viros, ut simul
ascenderent mecum.
                        <milestone unit="verse" n="31"/>
                        et hii sunt praepositi secundum suas patrias et principatus
portionales eorum, qui mecum ascenderunt de Babylonia in regno Artaxersis regis:
                        <milestone unit="verse" n="32"/>
                        ex filiis Phares Gersomus, ex filiis Iemarut Amielus,
filiorum David Attus filius Seceliae,
                        <milestone unit="verse" n="33"/>
                        ex filiis Phares Zaccharias et cum eo reversi sunt viri
centum quinquaginta,
                        <milestone unit="verse" n="34"/>
                        ex filiis ductoris Moab Ilionas Zaraei et cum ipso viri
ducenti,
                        <milestone unit="verse" n="35"/>
                        ex filiis Zathues Iechonias Zetheeli et cum ipso viri
ducenti, ex filiis Addeni filius Ionathae et cum ipso viri
ducenti quinquaginta,
                        <milestone unit="verse" n="36"/>
                        ex filiis Olam Aesias Gotholiae et cum ipso viri
septuaginta,
                        <milestone unit="verse" n="37"/>
                        ex filiis Safatiae Zarias Micheli et cum ipso viri
octoginta,
                        <milestone unit="verse" n="38"/>
                        ex filiis Iob Abdias Iezeli et cum ipso viri ducenti
duodecim,
                        <milestone unit="verse" n="39"/>
                        ex filiis Baniae Salimoth filius Iosaphiae et cum ipso viri
centum sexaginta,
                        <milestone unit="verse" n="40"/>
                        ex filiis Beer Zaccharias Bebei et cum ipso viri ducenti
octo,
                        <milestone unit="verse" n="41"/>
                        ex filiis Asath Iochannes Acariae et cum ipso viri centum
decem;
                        <milestone unit="verse" n="42"/>
                        ex filiis Adonicam ipsis postremis, et haec sunt nomina
eorum: Elifalam filius Iebel et Sameas et cum ipso viri
septuaginta, ex filiis Baneae filius Zaccuri et cum ipso viri septuaginta.
                        <milestone unit="verse" n="43"/>
                        et congregavi eos ad fluvium qui dicitur Thia, et metati
illic sumus triduo, et recognovi eos.
                        <milestone unit="verse" n="44"/>
                        et ex filiis sacerdotum et Levitarum non inveni illic.
                        <milestone unit="verse" n="45"/>
                        et misi ad Eleazarum et Eccelom et Masman et Maloban et
Enaatam et Sameam et Ioribum Natham Ennagan Zacchariam et
Mosolamun, ipsos ductores et peritos.
                        <milestone unit="verse" n="46"/>
                        et dixi eis ut venirent ad Luddeum ductorem, qui erat apud
locum gazofilacii.
                        <milestone unit="verse" n="47"/>
                        et mandavi eis ut dicerent Luddeo et fratribus eius et
illis qui erant in gazofilacio, ut mitterent nobis eos qui
sacerdotio fungerentur in domo Domini Dei nostri.
                        <milestone unit="verse" n="48"/>
                        et adduxerunt nobis secundum manum validam Domini Dei
nostri viros peritos ex filiis Moolli filii Levi filii Israhel,
Sebebian et filios et fratres qui erant decem et octo,
                        <milestone unit="verse" n="49"/>
                        Asbian et Annun ex filiis filiorum Chananei et filii eorum
viri viginti;
                        <milestone unit="verse" n="50"/>
                        et ex his qui in templo serviebant, quos dedit David et
ipsi principes ad operationem Levitis, templo servientium
ducenti viginti. omnium nomina significata sunt in scripturis.
                        <milestone unit="verse" n="51"/>
                        et vovi illic ieiunium iuvenibus in conspectu Domini Dei
nostri, ut quaererem ab eo bonum iter nobis et qui nobiscum
erant ex filiis et pecoribus propter insidias.
                        <milestone unit="verse" n="52"/>
                        erubui enim petere regem pedites et equites in comitatu,
tutelae gratia contra adversarios nostros.
                        <milestone unit="verse" n="53"/>
                        diximus enim regi, quoniam virtus Domini erit cum eis qui
inquirunt eum in omni affectu.
                        <milestone unit="verse" n="54"/>
                        et iterum deprecati sumus Dominum Deum nostrum secundum
haec, quem et propitium habuimus, et conpotes facti sumus
Domini nostri.
                        <milestone unit="verse" n="55"/>
                        et separavi ex plebis praepositis et sacerdotibus templi
viros duodecim, et Sedebian et Asamian et cum eis ex fratribus
eorum viros decem.
                        <milestone unit="verse" n="56"/>
                        et adpendi eis argentum et aurum et vasa sacerdotalia domus
Domini Dei nostri, quae donaverat rex et consiliarii eius et
principes et omnis Israhel.
                        <milestone unit="verse" n="57"/>
                        et cum adpendissem, tradidi argenti talenta centum
quinquaginta et vasa argentea talentorum centum et auri talenta
centum
                        <milestone unit="verse" n="58"/>
                        et vasorum aureorum species viginti et vasa aerea de bono
aeramento splendentia duodecim auri speciem reddentia.
                        <milestone unit="verse" n="59"/>
                        et dixi eis: et vos sancti estis Domino, et vasa quae sunt
sancta et aurum et argentum votum est Domino Deo patrum
nostrorum.
                        <milestone unit="verse" n="60"/>
                        vigilate et custodite, donec tradatis ex plebis praepositis
et sacerdotibus et Levitis et principibus civitatum Israhel in
Hierusalem in pastoforio domus Domini Dei nostri.
                        <milestone unit="verse" n="61"/>
                        et hii qui susceperunt sacerdotes et Levitae aurum et
argentum et vasa quae erant in Hierusalem intulerunt in templum
Domini.
                        <milestone unit="verse" n="62"/>
                        et promovimus a fluvio Thia die duodecima mensis primi,
usquequo introivimus in Hierusalem secundum potentem manum
Domini Dei nostri, quae super nos erat et liberavit nos ab
omnibus inimicis nostris; et venimus in Hierusalem.
                        <milestone unit="verse" n="63"/>
                        et cum factus fuisset tertius dies, quarta autem die
ponderatum aurum et argentum traditum est in domo Domini Dei
nostri Marimoth filio Iori sacerdoti.
                        <milestone unit="verse" n="64"/>
                        et cum ipso erat Eleazar filius Finees, et erant cum ipsis
Iosabdus filius Iesu et Moedias Banni filius Levitae. ad
numerum et ad pondus universa
                        <milestone unit="verse" n="65"/>
                        et scriptum est pondus ipsorum eadem hora.
                        <milestone unit="verse" n="66"/>
                        qui autem venerunt ex captivitate, obtulerunt sacrificium
Domini Israhel tauros duodecim pro omni Israhel arietes
octoginta sex,
                        <milestone unit="verse" n="67"/>
                        agnos septuaginta duos, hircos pro peccato duodecim, et pro
salute vaccas duodecim, omnia sacrificium Domini.
                        <milestone unit="verse" n="68"/>
                        et relegerunt praecepta regis regalibus dispensatoribus et
subregulis Coelensyriae et Foenicis, et honorificaverunt gentem
et templum Domini.
                        <milestone unit="verse" n="69"/>
                        et consummatis his accesserunt ad me praepositi dicentes:
non segregaverunt genus Israhel et principes et sacerdotes et
Levitae
                        <milestone unit="verse" n="70"/>
                        et alienigenae gentes et nationes terrae inmunditias suas a
Chananeis et Hettheis et Ferezeis et Iebuseis et Moabitis et
Aegyptiis et Idumeis.
                        <milestone unit="verse" n="71"/>
                        coniuncti enim sunt filiabus eorum et ipsi et filii eorum,
et commixtum est semen sanctum alienigenis gentibus terrae; et
participes erant praepositi et magistratus iniquitatis huius ab
initio ipsius rei.
                        <milestone unit="verse" n="72"/>
                        et mox ut audivi ista, conscidi vestimenta et sacram
tunicam, et lacerans capillos capitis et barbam sedi dolens et
maestus.
                        <milestone unit="verse" n="73"/>
                        et convenerunt ad me quotquot tunc movebantur in verbo
Domini Dei Israhel, me lugente super iniquitatem istam. et
sedebam tristis usque ad vespertinum sacrificium.
                        <milestone unit="verse" n="74"/>
                        et surgens a ieiunio, conscissa habens vestimenta et sacram
tunicam, ingeniculans et extendens manus ad Dominum
                        <milestone unit="verse" n="75"/>
                        dicebam: Domine, confusus sum et reveritus sum ante faciem
tuam.
                        <milestone unit="verse" n="76"/>
                        peccata enim nostra multiplicata sunt super capita nostra,
et iniquitates nostrae exaltatae sunt usque ad caelum,
                        <milestone unit="verse" n="77"/>
                        quoniam a temporibus patrum nostrorum sumus in magno
peccato usque in hunc diem.
                        <milestone unit="verse" n="78"/>
                        et propter peccata nostra et patrum nostrorum sumus traditi
cum fratribus nostris et cum sacerdotibus nostris regibus
terrae in gladium et captivitatem et depraedationem cum
confusione usque in hodiernum diem.
                        <milestone unit="verse" n="79"/>
                        et nunc quantum est quod contigit nobis misericordia abs
te, Domine Deus, derelinquere nobis radicem et nomen in locum
sanctificationis tuae,
                        <milestone unit="verse" n="80"/>
                        detegere luminare nostrum in domo Domini Dei nostri, dare
nobis cibum in tempore servitutis nostrae.
                        <milestone unit="verse" n="81"/>
                        et cum serviremus, non sumus derelicti a Domino Deo nostro,
sed constituit nos in gratia penes reges Persarum, dare nobis
cibum
                        <milestone unit="verse" n="82"/>
                        et clarificare templum Domini nostri et aedificare deserta
Sion, dare nobis stabilitatem in Iudaea et in Hierusalem.
                        <milestone unit="verse" n="83"/>
                        et nunc quid dicemus, Domine, habentes haec? transgressi
enim sumus praecepta tua, quae dedisti in manus puerorum tuorum
prophetarum
                        <milestone unit="verse" n="84"/>
                        dicens quoniam terra, in quam introistis possidere
hereditatem eius, terra polluta est coinquinationibus
alienigenarum terrae, et inmunditiae illorum repleverunt eam
totam inmunditia sua.
                        <milestone unit="verse" n="85"/>
                        et nunc filias vestras non coniungetis filiis illorum, et
filias eorum non accipietis filiis vestris.
                        <milestone unit="verse" n="86"/>
                        et non inquiretis pacem habere cum illis omni tempore, ut
invalescentes manducetis optima terrae, et hereditatem
distribuatis filiis vestris usque in aevum.
                        <milestone unit="verse" n="87"/>
                        et quae contingunt nobis, omnia fiunt propter opera nostra
maligna et magna peccata nostra.
                        <milestone unit="verse" n="88"/>
                        et dedisti nobis talem radicem, et rursum reversi sumus
transgredi legitima tua, uti commisceremur inmunditiae
alienigenarum gentium terrae huius.
                        <milestone unit="verse" n="89"/>
                        nonne irasceris nobis perdere nos, quoadusque non
relinquatur radix et nomen nostrum?
                        <milestone unit="verse" n="90"/>
                        Domine Deus Israhel, verax es; derelicta enim est radix
usque in hodiernum diem,
                        <milestone unit="verse" n="91"/>
                        ecce nunc sumus in conspectu tuo in iniquitatibus nostris;
non est enim adhuc stare ante te in his.
                        <milestone unit="verse" n="92"/>
                        et cum adorando confiteretur Ezras flens humi prostratus
ante templum, congregati sunt ante eum ex Hierusalem turba
magna valde, viri et mulieres et iuvenes et iuvenculae. fletus
enim erat magnus in ipsa multitudine.
                        <milestone unit="verse" n="93"/>
                        et cum clamasset Iechonias Ieeli ex filiis Israhel, dixit
Ezrae: nos in Dominum peccavimus, quod conlocavimus nobis in
matrimonium mulieres alienigenas ex gentibus terrae.
                        <milestone unit="verse" n="94"/>
                        et nunc est super omnem Israhel. in his ergo sit
iusiurandum ad Dominum, expellere omnes uxores nostras quae ex
alienigenis sunt cum filiis earum,
                        <milestone unit="verse" n="95"/>
                        sicut tibi decretum est a maioribus secundum legem Domini.
exsurgens explica,
                        <milestone unit="verse" n="96"/>
                        ad te enim spectat hoc negotium, et nos tecum sumus.
viriliter fac.
                        <milestone unit="verse" n="97"/>
                        et exsurgens Ezras adiuravit principes sacerdotum et
Levitas et omnem Israhel facere secundum haec, et iuraverunt.
                    </p>
                </div>
                <div part="N" sample="complete" org="uniform" n="9" type="chapter">
                    <p>
                        <milestone unit="verse" n="1"/>
                        et exsurgens Ezras ab ante atrium templi, abiit in
pastoforium Ionathae filii Nasibi.
                        <milestone unit="verse" n="2"/>
                        et hospitatus illic, non gustavit panem nec aquam bibit,
lugens super iniquitates multitudinis.
                        <milestone unit="verse" n="3"/>
                        et facta est praedicatio in omni Iudaea et in Hierusalem
omnibus qui erant ex captivitate congregari in Hierusalem
                        <milestone unit="verse" n="4"/>
                        et quicumque non occurrerit biduo aut triduo diei secundum
iudicium adsidentium seniorum, tollentur facultates eius, et
ipse alienus iudicabitur a multitudine captivitatis.
                        <milestone unit="verse" n="5"/>
                        et congregati sunt omnes qui erant ex tribu Iuda et Beniamin
in tribus diebus in Hierusalem; hic mensis est nonus, vicesima
mensis.
                        <milestone unit="verse" n="6"/>
                        et adsedit omnis multitudo in area templi, trementes propter
hiemem praesentem.
                        <milestone unit="verse" n="7"/>
                        et exsurgens Ezras dixit illis: vos inique fecistis
conlocando vobis in matrimonium uxores alienigenas, ut
adderetis ad peccata Israhel.
                        <milestone unit="verse" n="8"/>
                        et nunc date confessionem et magnificentiam Domino Deo
patrum nostrorum,
                        <milestone unit="verse" n="9"/>
                        et perficite voluntatem ipsius et discedite a gentibus
terrae et ab uxoribus alienigenis.
                        <milestone unit="verse" n="10"/>
                        et clamavit omnis multitudo et dixerunt magna voce: sicut
dixisti faciemus.
                        <milestone unit="verse" n="11"/>
                        sed quoniam multitudo magna est, et tempus hiberni est et
non possumus in subdiali parte stare, et hoc opus non est nobis
unius diei neque bidui, multum in his peccavimus,
                        <milestone unit="verse" n="12"/>
                        stent praepositi multitudinis et omnes qui nobiscum
inhabitant et quotquot habent apud se uxores alienigenas,
                        <milestone unit="verse" n="13"/>
                        et adsistant accepto tempore et ex omni loco presbyteri et
iudices, usquequo solvant iram Domini negotii huius.
                        <milestone unit="verse" n="14"/>
                        Ionatha $W&!c autem filius Ezeli et Ozias Thochani
susceperunt secundum haec, et Bosoramus et Levis et Sabbatheus
simul cooperati sunt cum illis.
                        <milestone unit="verse" n="15"/>
                        et fecerunt secundum haec omnia universi qui erant ex
captivitate.
                        <milestone unit="verse" n="16"/>
                        et elegit sibi viros Ezras sacerdos, principes magnos de
patribus eorum secundum nomina, et consederunt novilunio mensis
decimi examinare negotium istud.
                        <milestone unit="verse" n="17"/>
                        et determinatum est de viris qui habebant uxores
alienigenas usque ad neomenia primi mensis.
                        <milestone unit="verse" n="18"/>
                        et inventi sunt ex sacerdotibus commixti qui habebant alienigenas uxores:
                        <milestone unit="verse" n="19"/>
                        ex filiis Iesu filii Iosedech et fratribus eius Maseas et
Eliezerus et Ioribus et Ioadeus.
                        <milestone unit="verse" n="20"/>
                        et iniecerunt manus, ut expellerent uxores suas, et ad
litandum in exoratione arietem pro ignorantia sua.
                        <milestone unit="verse" n="21"/>
                        et ex filiis Emmeri Masseas et Esses et Ieel et Azarias.
                        <milestone unit="verse" n="22"/>
                        et ex filiis Fosor Elionia, Assias, Ismahelus et
Nathanaelus, Ioceddeus et Talsas.
                        <milestone unit="verse" n="23"/>
                        et ex Levitis Iozabdus et Semeis et Colius et Calitas et
Fatheas et Coluas et Elionas.
                        <milestone unit="verse" n="24"/>
                        ex sacris cantoribus Eliasubus Zaccurus.
                        <milestone unit="verse" n="25"/>
                        ex ostiariis Sallumus et Tolbanes.
                        <milestone unit="verse" n="26"/>
                        et ex Israhel: ex filiis Foroos Ieremias et Ieddias et
Melchias et Mielus et Eleazarus et Iemmebias et Baninas.
                        <milestone unit="verse" n="27"/>
                        et ex filiis Iolam Mamthanias et Zaccharias, Iezrelus et
Iobdius et Herimoth et Helias.
                        <milestone unit="verse" n="28"/>
                        et ex filiis Zathom Eliadas et Eliasimus et Othias et
Larimoth et Zabdus et Zebedias.
                        <milestone unit="verse" n="29"/>
                        et ex filiis Bebe Iohannes et Ananias et Zabdias et
Emethis.
                        <milestone unit="verse" n="30"/>
                        et ex filiis Banni Olamus et Malluchus et Ieddaeus et Iasub
et Asubus et Hierimoth.
                        <milestone unit="verse" n="31"/>
                        et ex filiis Addin Naathus et Moosias et Calchurus et
Raanas et Baseas, Mathathias et Beseel et Bonnus et Manasses.
                        <milestone unit="verse" n="32"/>
                        et ex filiis Nuae Noneas et Aseas et Melchias et Sameas et
Simon, Beniamin et Malchus et Marras.
                        <milestone unit="verse" n="33"/>
                        et ex filiis Asom Carianeus, Mathathias et Bannus et
Elifalat et Manasses et Semei.
                        <milestone unit="verse" n="34"/>
                        et ex filiis Banni Ieremias et Moodias et Abramus et Ioel
et Baneas et Pelias et Ionas et Marimoth et Eliasib et
Mathaneus et Eliasis et Zorisas et Diaelus et Samedius et
Sambris et Iosephus.
                        <milestone unit="verse" n="35"/>
                        et ex filiis Nobaei Idaelus et Mathathias et Sabadus et
Zetheda Sednu et Iessei Baneas.
                        <milestone unit="verse" n="36"/>
                        omnes isti coniunxerunt sibi uxores alienigenas, et
dimiserunt eas cum filiis.
                        <milestone unit="verse" n="37"/>
                        et inhabitaverunt sacerdotes et Levitae et qui erant ex
Israhel in Hierusalem et in tota regione una novilunio mensis
septimi, et erant filii Israhel in commorationibus suis.
                        <milestone unit="verse" n="38"/>
                        et congregata est omnis multitudo simul in aream quae est
ab oriente portae sacrae.
                        <milestone unit="verse" n="39"/>
                        et dixerunt Ezrae pontifici et lectori, ut adferret legem
Moysi quae tradita est a Domino Deo Israhel.
                        <milestone unit="verse" n="40"/>
                        et adtulit Ezras pontifex legem omni multitudini eorum a
viro usque ad mulierem et omnibus sacerdotibus, audire legem
novilunio mensis septimi.
                        <milestone unit="verse" n="41"/>
                        et legebat in area quae est ante sacram portam templi a
prima luce usque ad vesperam coram viris et mulieribus, et
dederunt omnes sensum ad legem.
                        <milestone unit="verse" n="42"/>
                        et stetit Ezras sacerdos et lector legis super ligneum
tribunal quod fabricatum erat.
                        <milestone unit="verse" n="43"/>
                        et steterunt ad eum Mathathias, Samus, Ananias, Azarias,
Urias, Ezechias, et Balsamus ad dexteram,
                        <milestone unit="verse" n="44"/>
                        et ad sinistram Faldeus, Misael, Malachias, Abustassabus,
Nabadias et Zaccharias
                        <milestone unit="verse" n="45"/>
                        et adsumpsit Ezras librum coram omni multitudine
praesidebat enim in gloria in conspectu omnium.
                        <milestone unit="verse" n="46"/>
                        et cum absolvisset legem, omnes recti steterunt. et
benedixit Ezras Dominum Deum altissimum, Deum Sabaoth
omnipotentem.
                        <milestone unit="verse" n="47"/>
                        et respondit omnis populus: amen. et elevatis susum manibus
procidentes in terram adoraverunt Dominum.
                        <milestone unit="verse" n="48"/>
                        Iesus et Banaeus et Sarabias et Iadinus et Accubus et
Sabbateus et Calites et Azarias et Ioradus et Ananias et
Filias, Levitae
                        <milestone unit="verse" n="49"/>
                        qui docebant legem Domini et in multitudine legebant legem
Domini, et praeferebant singuli eos qui intellegebant
lectionem.
                        <milestone unit="verse" n="50"/>
                        et dixit Attarates Ezrae pontifici et lectori et Levitis
qui docebant multitudinem
                        <milestone unit="verse" n="51"/>
                        dicens: dies hic est sanctus Domino. et omnes flebant, cum
audissent legem.
                        <milestone unit="verse" n="52"/>
                        digressi ergo manducate pinguissima quaeque et bibite
dulcissima quaeque et mittite munera his qui non habent.
                        <milestone unit="verse" n="53"/>
                        sanctus est enim dies Domini, et nolite maesti esse,
Dominus enim clarificavit vos.
                        <milestone unit="verse" n="54"/>
                        et Levitae denuntiabant in publico omnibus dicentes: dies
hic sanctus est, nolite maesti esse.
                        <milestone unit="verse" n="55"/>
                        et abierunt omnes manducare et bibere et epulari et dare
munera his qui non habent ut epulentur. magnifice enim sunt
exaltati verbis quibus edocti sunt.
                        <milestone unit="verse" n="56"/>
                        et congregati sunt universi in Hierusalem, celebrare
laetitiam secundum testamentum Domini Dei Israhel.
                    </p>
                </div>
            </div>
        </body>
    </text>
</TEI>
