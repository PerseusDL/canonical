<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title type="work" n="Aj">Ajax</title>
<title type="sub">Machine readable text</title>
<author n="Soph.">Sophocles</author>
<editor role="editor" n="Storr">Francis Storr</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 90Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<author>Sophocles</author>
<title>Sophocles. Vol 2: Ajax. Electra. Trachiniae. Philoctetes With an
English translation by F. Storr. The Loeb classical library, 21.
</title>
<editor role="editor">Francis Storr</editor>
<imprint>
<pubPlace>London; New York</pubPlace>
<publisher>William Heinemann Ltd.; The Macmillan Company</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>EM, Scott Ettinger and Roger Travis</name>
<resp>tagging</resp>
</respStmt>
<item>Text scanned at U. Chicago in 1988. Basic SGML tagging by EM, Scott Ettinger and Roger Travis.</item>
</change>
<change>
<date>9/19/90</date>
<respStmt>
<name>EM</name>
<resp>ed.</resp>
</respStmt>
<item>Final check of cardbreaks, tags, and linenumbers.</item>
</change>
<change>
<date>8/91</date>
<respStmt>
<name>EM</name>
<resp>ed.</resp>
</respStmt>
<item>Revise DTDs and recheck texts.</item>
</change>
<change>
<date>8/91</date>
<respStmt>
<name>Bill Merrill</name>
<resp>ed.</resp>
</respStmt>
<item>Check text against TLG Sophocles in order to discover if there are any missing namele words or lines..</item>
</change>
<change>
<date>6/95</date>
<respStmt>
<name>Lisa Cerrato</name>
<resp>ed.</resp>
</respStmt>
<item>Added missing speaker tags for cards which had none.</item>
</change>
<change>
<date>24-Nov-99</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: soph.aj_gk.xml,v $
Revision 1.1  2013-09-13 11:17:56  balmas01
moving Greg's work-in-progress on CTS-izing greco-roman collection texts to a Work directory

Revision 1.7  2013-06-13 12:41:38  gcrane
tagging now should be compatible with CTS

Revision 1.6  2013-01-22 20:05:47  lcerrato changed line 670 to reflect Jebb

Revision 1.5  2012-11-20 18:47:12  ajones06
Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.

Revision 1.4  2011-09-07 14:33:13  rsingh04 adding rend=displayNum to lb tags

Revision 1.3  2010-12-25 19:40:38  gcrane
LB milestones instead of L tags

Revision 1.2  2010-12-24 13:05:02  gcrane
ADD tags for lt/gt entities
DEL tags for lsqb/rsqb entities

Revision 1.1  2010-12-24 12:51:10  gcrane base files for SDL

Revision 1.2  2010/06/19 19:42:15  gcrane accent error fixed

Revision 1.1  2009/12/08 18:56:09  rsingh04 moved more xml files around based on copyright status

Revision 1.3  2008/12/17 21:02:04  lcerrato fixing typos

Revision 1.2  2005/08/01 16:30:23  packel removed stray item tags

Revision 1.1  2005/07/25 15:02:51  packel
Converted to XML

Revision 1.9  2004/04/21 20:41:59  mimno added card 1s

Revision 1.8  2003/07/01 22:18:08  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.7  2000/03/04 20:35:17  dasmith
Added separate funder entity to TEI header.

Revision 1.6  2000/02/15 23:18:01  amahoney use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within

Revision 1.5  1999/11/24 21:12:07  amahoney
Bring remaining files up to new DTD;  use part=i and part=f for antilabe in all files

</item>
</change>
</revisionDesc>
</teiHeader>
<text id="stoa0045.stoa0">
<body n="Aj.">
<div1 type="episode">
<milestone ed="p" n="1" unit="card"/>
<sp>
<speaker>Ἀθήνα</speaker>
<l>ἀεὶ μέν, ὦ παῖ Λαρτίου, δέδορκά σε</l>
<l>πεῖράν τινʼ ἐχθρῶν ἁρπάσαι θηρώμενον·</l>
<l>καὶ νῦν ἐπὶ σκηναῖς σε ναυτικαῖς ὁρῶ</l>
<l>Αἴαντος, ἔνθα τάξιν ἐσχάτην ἔχει,</l>
<l n="5">πάλαι κυνηγετοῦντα καὶ μετρούμενον</l>
<l>ἴχνη τὰ κείνου νεοχάραχθʼ, ὅπως ἴδῃς</l>
<l>εἴτʼ ἔνδον εἴτʼ οὐκ ἔνδον.  εὖ δέ σʼ ἐκφέρει</l>
<l>κυνὸς Λακαίνης ὥς τις εὔρινος βάσις.</l>
<l>ἔνδον γὰρ ἁνὴρ ἄρτι τυγχάνει, κάρα</l>
<l n="10">στάζων ἱδρῶτι καὶ χέρας ξιφοκτόνους.</l>
<l>καί σʼ οὐδὲν εἴσω τῆσδε παπταίνειν πύλης</l>
<l>ἔτʼ ἔργον ἐστίν, ἐννέπειν δʼ ὅτου χάριν</l>
<l>σπουδὴν ἔθου τήνδʼ, ὡς παρʼ εἰδυίας μάθῃς.</l>
</sp>
<sp>
<speaker>Ὀδυσσεύς</speaker>
<l>ὦ φθέγμʼ Ἀθάνας, φιλτάτης ἐμοὶ θεῶν,</l>
<l n="15">ὡς εὐμαθές σου, κἂν ἄποπτος ᾖς ὅμως,</l>
<l>φώνημʼ ἀκούω καὶ ξυναρπάζω φρενὶ</l>
<l>χαλκοστόμου κώδωνος ὡς Τυρσηνικῆς.</l>
<l>καὶ νῦν ἐπέγνως εὖ μʼ ἐπʼ ἀνδρὶ δυσμενεῖ</l>
<l>βάσιν κυκλοῦντʼ, Αἴαντι τῷ σακεσφόρῳ·</l>
<l n="20">κεῖνον γάρ, οὐδένʼ ἄλλον, ἰχνεύω πάλαι.</l>
<l>νυκτὸς γὰρ ἡμᾶς τῆσδε πρᾶγος ἄσκοπον</l>
<l>ἔχει περάνας, εἴπερ εἴργασται τάδε·</l>
<l>ἴσμεν γὰρ οὐδὲν τρανές, ἀλλʼ ἀλώμεθα·</l>
<l>κἀγὼ ʼθελοντὴς τῷδʼ ὑπεζύγην πόνῳ.</l>
<l n="25">ἐφθαρμένας γὰρ ἀρτίως εὑρίσκομεν</l>
<l>λείας ἁπάσας καὶ κατηναρισμένας</l>
<l>ἐκ χειρὸς αὐτοῖς ποιμνίων ἐπιστάταις.</l>
<l>τήνδʼ οὖν ἐκείνῳ πᾶς τις αἰτίαν νέμει.</l>
<l>καί μοί τις ὀπτὴρ αὐτὸν εἰσιδὼν μόνον</l>
<l n="30">πηδῶντα πεδία σὺν νεορράντῳ ξίφει</l>
<l>φράζει τε κἀδήλωσεν· εὐθέως δʼ ἐγὼ</l>
<l>κατʼ ἴχνος ᾄσσω, καὶ τὰ μὲν σημαίνομαι,</l>
<l>τὰ δʼ ἐκπέπληγμαι κοὐκ ἔχω μαθεῖν ὅτου.</l>
<l>καιρὸν δʼ ἐφήκεις· πάντα γὰρ τά τʼ οὖν πάρος</l>
<l n="35">τά τʼ εἰσέπειτα σῇ κυβερνῶμαι χερί.</l>
<milestone ed="p" n="36" unit="card"/>
</sp>
<sp>
<speaker>Ἀθήνα</speaker>
<l>ἔγνων, Ὀδυσσεῦ, καὶ πάλαι φύλαξ ἔβην</l>
<l>τῇ σῇ πρόθυμος εἰς ὁδὸν κυναγίᾳ.</l>
</sp>
<sp>
<speaker>Ὀδυσσεύς</speaker>
<l>ἦ καί, φίλη δέσποινα, πρὸς καιρὸν πονῶ;</l>
</sp>
<sp>
<speaker>Ἀθήνα</speaker>
<l>ὡς ἔστιν ἀνδρὸς τοῦδε τἄργα ταῦτά σοι.</l>
</sp>
<sp>
<speaker>Ὀδυσσεύς</speaker>
<l n="40">καὶ πρὸς τί δυσλόγιστον ὧδʼ ᾖξεν χέρα;</l>
</sp>
<sp>
<speaker>Ἀθήνα</speaker>
<l>χόλῳ βαρυνθεὶς τῶν Ἀχιλλείων ὅπλων.</l>
</sp>
<sp>
<speaker>Ὀδυσσεύς</speaker>
<l>τί δῆτα ποίμναις τήνδʼ ἐπεμπίπτει βάσιν;</l>
</sp>
<sp>
<speaker>Ἀθήνα</speaker>
<l>δοκῶν ἐν ὑμῖν χεῖρα χραίνεσθαι φόνῳ.</l>
</sp>
<sp>
<speaker>Ὀδυσσεύς</speaker>
<l>ἦ καὶ τὸ βούλευμʼ ὡς ἐπʼ Ἀργείοις τόδʼ ἦν;</l>
</sp>
<sp>
<speaker>Ἀθήνα</speaker>
<l n="45">κἂν ἐξεπράξατʼ, εἰ κατημέλησʼ ἐγώ.</l>
</sp>
<sp>
<speaker>Ὀδυσσεύς</speaker>
<l>ποίαισι τόλμαις ταῖσδε καὶ φρενῶν θράσει;</l>
</sp>
<sp>
<speaker>Ἀθήνα</speaker>
<l>νύκτωρ ἐφʼ ὑμᾶς δόλιος ὁρμᾶται μόνος.</l>
</sp>
<sp>
<speaker>Ὀδυσσεύς</speaker>
<l>ἦ καὶ παρέστη κἀπὶ τέρμʼ ἀφίκετο;</l>
</sp>
<sp>
<speaker>Ἀθήνα</speaker>
<l>καὶ δὴ ʼπὶ δισσαῖς ἦν στρατηγίσιν πύλαις.</l>
</sp>
<sp>
<speaker>Ὀδυσσεύς</speaker>
<l n="50">καὶ πῶς ἐπέσχε χεῖρα μαιμῶσαν φόνου;</l>
</sp>
<sp>
<speaker>Ἀθήνα</speaker>
<l>ἐγώ σφʼ ἀπείργω, δυσφόρους ἐπʼ ὄμμασι</l>
<l>γνώμας βαλοῦσα τῆς ἀνηκέστου χαρᾶς,</l>
<l>καὶ πρός τε ποίμνας ἐκτρέπω σύμμικτά τε</l>
<l>λείας ἄδαστα βουκόλων φρουρήματα·</l>
<l n="55">ἔνθʼ εἰσπεσὼν ἔκειρε πολύκερων φόνον</l>
<l>κύκλῳ ῥαχίζων· κἀδόκει μὲν ἔσθʼ ὅτε</l>
<l>δισσοὺς Ἀτρείδας αὐτόχειρ κτείνειν ἔχων,</l>
<l>ὅτʼ ἄλλοτʼ ἄλλον ἐμπίτνων στρατηλατῶν.</l>
<l>ἐγὼ δὲ φοιτῶντʼ ἄνδρα μανιάσιν νόσοις</l>
<l n="60">ὤτρυνον, εἰσέβαλλον εἰς ἕρκη κακά.</l>
<l>κἄπειτʼ ἐπειδὴ τοῦδʼ ἐλώφησεν πόνου,</l>
<l>τοὺς ζῶντας αὖ δεσμοῖσι συνδήσας βοῶν</l>
<l>ποίμνας τε πάσας εἰς δόμους κομίζεται,</l>
<l>ὡς ἄνδρας, οὐχ ὡς εὔκερων ἄγραν ἔχων,</l>
<l n="65">καὶ νῦν κατʼ οἴκους συνδέτους αἰκίζεται.</l>
<l>δείξω δὲ καὶ σοὶ τήνδε περιφανῆ νόσον,</l>
<l>ὡς πᾶσιν Ἀργείοισιν εἰσιδὼν θροῇς.</l>
<l>θαρσῶν δὲ μίμνε μηδὲ συμφορὰν δέχου</l>
<l>τὸν ἄνδρʼ· ἐγὼ γὰρ ὀμμάτων ἀποστρόφους</l>
<l n="70">αὐγὰς ἀπείρξω σὴν πρόσοψιν εἰσιδεῖν.</l>
<l>οὗτος, σὲ τὸν τὰς αἰχμαλωτίδας χέρας</l>
<l>δεσμοῖς ἀπευθύνοντα προσμολεῖν καλῶ·</l>
<l>Αἴαντα φωνῶ· στεῖχε δωμάτων πάρος.</l>
<milestone ed="p" n="74" unit="card"/>
</sp>
<sp>
<speaker>Ὀδυσσεύς</speaker>
<l>τί δρᾷς, Ἀθάνα; μηδαμῶς σφʼ ἔξω κάλει.</l>
</sp>
<sp>
<speaker>Ἀθήνα</speaker>
<l n="75">οὐ σῖγʼ ἀνέξει μηδὲ δειλίαν ἀρεῖ;</l>
</sp>
<sp>
<speaker>Ὀδυσσεύς</speaker>
<l>μὴ πρὸς θεῶν, ἀλλʼ ἔνδον ἀρκείτω μένων.</l>
</sp>
<sp>
<speaker>Ἀθήνα</speaker>
<l>τί μὴ γένηται; πρόσθεν οὐκ ἀνὴρ ὅδʼ ἦν;</l>
</sp>
<sp>
<speaker>Ὀδυσσεύς</speaker>
<l>ἐχθρός γε τῷδε τἀνδρὶ καὶ τανῦν ἔτι.</l>
</sp>
<sp>
<speaker>Ἀθήνα</speaker>
<l>οὔκουν γέλως ἥδιστος εἰς ἐχθροὺς γελᾶν;</l>
</sp>
<sp>
<speaker>Ὀδυσσεύς</speaker>
<l n="80">ἐμοὶ μὲν ἀρκεῖ τοῦτον ἐν δόμοις μένειν.</l>
</sp>
<sp>
<speaker>Ἀθήνα</speaker>
<l>μεμηνότʼ ἄνδρα περιφανῶς ὀκνεῖς ἰδεῖν;</l>
</sp>
<sp>
<speaker>Ὀδυσσεύς</speaker>
<l>φρονοῦντα γάρ νιν οὐκ ἂν ἐξέστην ὄκνῳ.</l>
</sp>
<sp>
<speaker>Ἀθήνα</speaker>
<l>ἀλλʼ οὐδὲ νῦν σε μὴ παρόντʼ ἴδῃ πέλας.</l>
</sp>
<sp>
<speaker>Ὀδυσσεύς</speaker>
<l>πῶς, εἴπερ ὀφθαλμοῖς γε τοῖς αὐτοῖς ὁρᾷ;</l>
</sp>
<sp>
<speaker>Ἀθήνα</speaker>
<l n="85">ἐγὼ σκοτώσω βλέφαρα καὶ δεδορκότα.</l>
</sp>
<sp>
<speaker>Ὀδυσσεύς</speaker>
<l>γένοιτο μέντἂν πᾶν θεοῦ τεχνωμένου.</l>
</sp>
<sp>
<speaker>Ἀθήνα</speaker>
<l>σίγα νυν ἑστὼς καὶ μένʼ ὡς κυρεῖς ἔχων.</l>
</sp>
<sp>
<speaker>Ὀδυσσεύς</speaker>
<l>μένοιμʼ ἄν· ἤθελον δʼ ἂν ἐκτὸς ὢν τυχεῖν.</l>
</sp>
<sp>
<speaker>Ἀθήνα</speaker>
<l>ὦ οὕτος, Αἴας, δεύτερόν σε προσκαλῶ.</l>
<l n="90">τί βαιὸν οὕτως ἐντρέπει τῆς συμμάχου;</l>
</sp>
<sp>
<speaker>Αἴας</speaker>
<l>ὦ χαῖρʼ Ἀθάνα, χαῖρε Διογενὲς τέκνον,</l>
<l>ὡς  εὖ παρέστης· καί σε παγχρύσοις ἐγὼ</l>
<l>στέψω λαφύροις τῆσδε τῆς ἄγρας χάριν.</l>
</sp>
<sp>
<speaker>Ἀθήνα</speaker>
<l>καλῶς ἔλεξας· ἀλλʼ ἐκεῖνό μοι φράσον,</l>
<l n="95">ἔβαψας ἔγχος εὖ πρὸς Ἀργείων στρατῷ;</l>
</sp>
<sp>
<speaker>Αἴας</speaker>
<l>κόμπος πάρεστι κοὐκ ἀπαρνοῦμαι τὸ μή.</l>
</sp>
<sp>
<speaker>Ἀθήνα</speaker>
<l>ἦ καὶ πρὸς Ἀτρείδαισιν ᾔχμασας χέρα;</l>
</sp>
<sp>
<speaker>Αἴας</speaker>
<l>ὥστʼ οὔποτʼ Αἴανθʼ οἵδʼ ἀτιμάσουσʼ ἔτι.</l>
</sp>
<sp>
<speaker>Ἀθήνα</speaker>
<l>τεθνᾶσιν ἄνδρες, ὡς τὸ σὸν ξυνῆκʼ ἐγώ.</l>
</sp>
<sp>
<speaker>Αἴας</speaker>
<l n="100">θανόντες ἤδη τἄμʼ ἀφαιρείσθων ὅπλα.</l>
<milestone ed="p" n="101" unit="card"/>
</sp>
<sp>
<speaker>Ἀθήνα</speaker>
<l>εἶεν, τί γὰρ δὴ παῖς ὁ τοῦ Λαερτίου,</l>
<l>ποῦ σοι τύχης ἕστηκεν; ἢ πέφευγέ σε;</l>
</sp>
<sp>
<speaker>Αἴας</speaker>
<l>ἦ τοὐπίτριπτον κίναδος ἐξήρου μʼ ὅπου;</l>
</sp>
<sp>
<speaker>Ἀθήνα</speaker>
<l>ἔγωγʼ· Ὀδυσσέα τὸν σὸν ἐνστάτην λέγω.</l>
</sp>
<sp>
<speaker>Αἴας</speaker>
<l n="105">ἥδιστος, ὦ δέσποινα, δεσμώτης ἔσω</l>
<l>θακεῖ· θανεῖν γὰρ αὐτὸν οὔ τί πω θέλω.</l>
</sp>
<sp>
<speaker>Ἀθήνα</speaker>
<l>πρὶν ἂν τί δράσῃς ἢ τί κερδάνῃς πλέον;</l>
</sp>
<sp>
<speaker>Αἴας</speaker>
<l>πρὶν ἂν δεθεὶς πρὸς κίονʼ ἑρκείου στέγης.</l>
</sp>
<sp>
<speaker>Ἀθήνα</speaker>
<l>τί δῆτα τὸν δύστηνον ἐργάσει κακόν;</l>
</sp>
<sp>
<speaker>Αἴας</speaker>
<l n="110">μάστιγι πρῶτον νῶτα φοινιχθεὶς θάνῃ.</l>
</sp>
<sp>
<speaker>Ἀθήνα</speaker>
<l>μὴ δῆτα τὸν δύστηνον ὧδέ γʼ αἰκίσῃ.</l>
</sp>
<sp>
<speaker>Αἴας</speaker>
<l>χαίρειν, Ἀθάνα, τἄλλʼ ἐγώ σʼ ἐφίεμαι·</l>
<l>κεῖνος δὲ τίσει τήνδε κοὐκ ἄλλην δίκην.</l>
</sp>
<sp>
<speaker>Ἀθήνα</speaker>
<l>σὺ δʼ οὖν, ἐπειδὴ τέρψις ἥδε σοι τὸ δρᾶν,</l>
<l n="115">χρῶ χειρί, φείδου μηδὲν ὧνπερ ἐννοεῖς.</l>
</sp>
<sp>
<speaker>Αἴας</speaker>
<l>χωρῶ πρὸς ἔργον· σοὶ δὲ τοῦτʼ ἐφίεμαι,</l>
<l>τοιάνδʼ ἀεί μοι σύμμαχον παρεστάναι.</l>
</sp>
<sp>
<speaker>Ἀθήνα</speaker>
<l>ὁρᾷς, Ὀδυσσεῦ, τὴν θεῶν ἰσχὺν ὅση;</l>
<l>τούτου τίς ἄν σοι τἀνδρὸς ἢ προνούστερος</l>
<l n="120">ἢ δρᾶν ἀμείνων ηὑρέθη τὰ καίρια;</l>
</sp>
<sp>
<speaker>Ὀδυσσεύς</speaker>
<l>ἐγὼ μὲν οὐδένʼ οἶδʼ· ἐποικτίρω δέ νιν</l>
<l>δύστηνον ἔμπας, καίπερ ὄντα δυσμενῆ,</l>
<l>ὁθούνεκʼ ἄτῃ συγκατέζευκται κακῇ,</l>
<l>οὐδὲν τὸ τούτου μᾶλλον ἢ τοὐμὸν σκοπῶν·</l>
<l n="125">ὁρῶ γὰρ ἡμᾶς οὐδὲν ὄντας ἄλλο πλὴν</l>
<l>εἴδωλʼ ὅσοιπερ ζῶμεν ἢ κούφην σκιάν.</l>
</sp>
<sp>
<speaker>Ἀθήνα</speaker>
<l>τοιαῦτα τοίνυν εἰσορῶν ὑπέρκοπον</l>
<l>μηδέν ποτʼ εἴπῃς αὐτὸς εἰς θεοὺς ἔπος,</l>
<l>μηδʼ ὄγκον ἄρῃ μηδένʼ, εἴ τινος πλέον</l>
<l n="130">ἢ χειρὶ βρίθεις ἢ μακροῦ πλούτου βάθει.</l>
<l>ὡς ἡμέρα κλίνει τε κἀνάγει πάλιν</l>
<l>ἅπαντα τἀνθρώπεια· τοὺς δὲ σώφρονας</l>
<l>θεοὶ φιλοῦσι καὶ στυγοῦσι τοὺς κακούς.</l>
<milestone ed="p" n="134" unit="card"/>
</sp>
<div2 type="anapests">
<sp>
<speaker>Χορός</speaker>
<l>Τελαμώνιε παῖ, τῆς ἀμφιρύτου</l>
<l n="135">Σαλαμῖνος ἔχων βάθρον ἀγχιάλου,</l>
<l>σὲ μὲν εὖ πράσσοντʼ ἐπιχαίρω·</l>
<l>σὲ δʼ ὅταν πληγὴ   Διὸς ἢ ζαμενὴς</l>
<l>λόγος ἐκ Δαναῶν κακόθρους ἐπιβῇ,</l>
<l>μέγαν ὄκνον ἔχω καὶ πεφόβημαι</l>
<l n="140">πτηνῆς ὡς ὄμμα πελείας.</l>
<l>ὡς καὶ τῆς νῦν φθιμένης νυκτὸς</l>
<l>μεγάλοι θόρυβοι κατέχουσʼ ἡμᾶς</l>
<l>ἐπὶ δυσκλείᾳ, σὲ τὸν ἱππομανῆ</l>
<l>λειμῶνʼ ἐπιβάντʼ ὀλέσαι Δαναῶν</l>
<l n="145">βοτὰ καὶ λείαν,</l>
<l>ἥπερ δορίληπτος ἔτʼ ἦν λοιπή,</l>
<l>κτείνοντʼ αἴθωνι σιδήρῳ.</l>
<l>τοιούσδε λόγους ψιθύρους πλάσσων</l>
<l>εἰς ὦτα φέρει πᾶσιν Ὀδυσσεύς,</l>
<l n="150">καὶ σφόδρα πείθει· περὶ γὰρ σοῦ νῦν</l>
<l>εὔπειστα λέγει, καὶ πᾶς ὁ κλύων</l>
<l>τοῦ λέξαντος χαίρει μᾶλλον</l>
<l>τοῖς σοῖς ἄχεσιν καθυβρίζων.</l>
<l>τῶν γὰρ μεγάλων ψυχῶν ἱεὶς</l>
<l n="155">οὐκ ἂν ἁμάρτοις· κατὰ δʼ ἄν τις ἐμοῦ</l>
<l>τοιαῦτα λέγων οὐκ ἂν πείθοι·</l>
<l>πρὸς γὰρ τὸν ἔχονθʼ ὁ φθόνος ἕρπει.</l>
<l>καίτοι σμικροὶ μεγάλων χωρὶς</l>
<l>σφαλερὸν πύργου ῥῦμα πέλονται·</l>
<l n="160">μετὰ γὰρ μεγάλων βαιὸς ἄριστʼ ἂν</l>
<l>καὶ μέγας ὀρθοῖθʼ ὑπὸ μικροτέρων.</l>
<l>ἀλλʼ οὐ δυνατὸν τοὺς ἀνοήτους</l>
<l>τούτων γνώμας προδιδάσκειν.</l>
<l>ὑπὸ τοιούτων ἀνδρῶν θορυβεῖ</l>
<l n="165">χἠμεῖς οὐδὲν σθένομεν πρὸς ταῦτʼ</l>
<l>ἀπαλέξασθαι σοῦ χωρίς, ἄναξ.</l>
<l>ἀλλʼ ὅτε γὰρ δὴ τὸ σὸν ὄμμʼ ἀπέδραν,</l>
<l>παταγοῦσιν ἅπερ πτηνῶν ἀγέλαι·</l>
<l>μέγαν αἰγυπιὸν δʼ ὑποδείσαντες</l>
<l n="170">τάχʼ ἂν ἐξαίφνης, εἰ σὺ φανείης,</l>
<l>σιγῇ πτήξειαν ἄφωνοι.</l>
<milestone ed="p" n="172" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ἦ ῥά σε Ταυροπόλα Διὸς Ἄρτεμις—</l>
<l>ὦ μεγάλα φάτις, ὦ</l>
<l>μᾶτερ αἰσχύνας ἐμᾶς—</l>
<l n="175">ὥρμασε πανδάμους ἐπὶ βοῦς ἀγελαίας,</l>
<l>ἦ πού τινος νίκας ἀκάρπωτον χάριν,</l>
<l>ἤ ῥα κλυτῶν ἐνάρων</l>
<l>ψευσθεῖσʼ, ἀδώροις, εἴτʼ ἐλαφαβολίας;</l>
<l>ἢ χαλκοθώραξ μή τινʼ Ἐνυάλιος</l>
<l n="180">μομφὰν ἔχων ξυνοῦ δορὸς ἐννυχίοις</l>
<l>μαχαναῖς ἐτίσατο λώβαν;</l>
</sp>
<milestone ed="p" n="182" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>οὔ ποτε γὰρ φρενόθεν γʼ ἐπʼ ἀριστερά,</l>
<l>παῖ Τελαμῶνος, ἔβας</l>
<l n="185">τόσσον, ἐν ποίμναις πίτνων·</l>
<l>ἥκοι γὰρ ἂν θεία νόσος· ἀλλʼ ἀπερύκοι</l>
<l>καὶ Ζεὺς κακὰν καὶ Φοῖβος Ἀργείων φάτιν.</l>
<l>εἰ δʼ ὑποβαλλόμενοι</l>
<l>κλέπτουσι μύθους οἱ μεγάλοι βασιλῆς</l>
<l n="190">ἢ τᾶς ἀσώτου Σισυφιδᾶν γενεᾶς,</l>
<l>μὴ μή, ἄναξ, ἔθʼ ὧδʼ ἐφάλοις κλισίαις</l>
<l>ὄμμʼ ἔχων κακὰν φάτιν ἄρῃ.</l>
</sp>
<milestone ed="p" n="193" unit="card"/>
</div2>
<div2 type="epode">
<sp>
<speaker>Χορός</speaker>
<l>ἀλλʼ ἄνα ἐξ ἑδράνων, ὅπου μακραίωνι</l>
<l>στηρίζει ποτὲ τᾷδʼ ἀγωνίῳ σχολᾷ</l>
<l n="195">ἄταν οὐρανίαν φλέγων.</l>
<l>ἐχθρῶν δʼ ὕβρις ὧδʼ ἀτάρβητα</l>
<l>ὁρμᾶται ἐν εὐανέμοις βάσσαις,</l>
<l>πάντων καγχαζόντων</l>
<l>γλώσσαις βαρυάλγητα·</l>
<l n="200">ἐμοὶ δʼ ἄχος ἕστακεν.</l>
</sp>
<milestone ed="p" n="201" unit="card"/>
</div2>
</div1>
<div1 type="episode">
<div2 type="anapests">
<sp>
<speaker>Τέκμησσα</speaker>
<l>ναὸς ἀρωγοὶ τῆς Αἴαντος,</l>
<l>γενεᾶς χθονίων ἀπʼ Ἐρεχθειδῶν,</l>
<l>ἔχομεν στοναχὰς οἱ κηδόμενοι</l>
<l>τοῦ Τελαμῶνος τηλόθεν οἴκου.</l>
<l n="205">νῦν γὰρ ὁ δεινὸς μέγας ὠμοκρατὴς</l>
<l>Αἴας θολερῷ</l>
<l>κεῖται χειμῶνι νοσήσας.</l>
</sp>
<sp>
<speaker>Χορός</speaker>
<l>τί δʼ ἐνήλλακται τῆς ἡμερίας</l>
<l n="210">νὺξ ἥδε βάρος;</l>
<l>παῖ τοῦ Φρυγίου Τελεύταντος,</l>
<l>λέγʼ, ἐπεὶ σὲ λέχος δουριάλωτον</l>
<l>στέρξας ἀνέχει θούριος Αἴας·</l>
<l>ὥστʼ οὐκ ἂν ἄϊδρις ὑπείποις.</l>
</sp>
</div2>
</div1>
<div1 type="choral">
<div2 type="anapests">
<sp>
<speaker>Τέκμησσα</speaker>
<l n="215">πῶς δῆτα λέγω λόγον ἄρρητον;</l>
<l>θανάτῳ γὰρ ἴσον βάρος ἐκπεύσει.</l>
<l>μανίᾳ γὰρ ἁλοὺς ἡμὶν ὁ κλεινὸς</l>
<l>νύκτερος Αἴας ἀπελωβήθη.</l>
<l>τοιαῦτʼ ἂν ἴδοις σκηνῆς ἔνδον</l>
<l>χειροδάϊκτα σφάγιʼ αἱμοβαφῆ,</l>
<l n="220">κείνου χρηστήρια τἀνδρός.</l>
<milestone ed="p" n="221" unit="card"/>
</sp>
</div2>
<div2 type="strophe" n="1">
<sp>
<speaker>Χορός</speaker>
<l>οἵαν ἐδήλωσας ἀνέρος αἴθονος</l>
<l>ἀγγελίαν ἄτλατον οὐδὲ φευκτάν,</l>
<l n="225">τῶν μεγάλων Δαναῶν ὕπο κλῃζομέναν,</l>
<l>τὰν ὁ μέγας μῦθος ἀέξει.</l>
<l>οἴμοι φοβοῦμαι τὸ προσέρπον· περίφαντος ἁνὴρ</l>
<l>θανεῖται, παραπλάκτῳ χερὶ συγκατακτὰς</l>
<l n="230">κελαινοῖς ξίφεσιν βοτὰ καὶ βοτῆρας ἱππονώμας.</l>
</sp>
<milestone ed="p" n="231" unit="card"/>
</div2>
<div2 type="anapests">
<sp>
<speaker>Τέκμησσα</speaker>
<l>ὤμοι· κεῖθεν κεῖθεν ἄρʼ ἡμῖν</l>
<l>δεσμῶτιν ἄγων ἤλυθε ποίμνην·</l>
<l n="235">ὧν τὴν μὲν ἔσω σφάζʼ ἐπὶ γαίας,</l>
<l>τὰ δὲ πλευροκοπῶν δίχʼ ἀνερρήγνυ.</l>
<l>δύο δʼ ἀργίποδας κριοὺς ἀνελὼν</l>
<l>τοῦ μὲν κεφαλὴν καὶ γλῶσσαν ἄκραν</l>
<l>ῥιπτεῖ θερίσας, τὸν δʼ ὀρθὸν ἄνω</l>
<l n="240">κίονι δήσας</l>
<l>μέγαν ἱπποδέτην ῥυτῆρα λαβὼν</l>
<l>παίει λιγυρᾷ μάστιγι διπλῇ,</l>
<l>κακὰ δεννάζων ῥήμαθʼ, ἃ δαίμων</l>
<l>κοὐδεὶς ἀνδρῶν ἐδίδαξεν.</l>
<milestone ed="p" n="245" unit="card"/>
</sp>
</div2>
<div2 type="antistrophe" n="1">
<sp>
<speaker>Χορός</speaker>
<l n="245">ὥρα τινʼ ἤδη τοι κρᾶτα καλύμμασι</l>
<l>κρυψάμενον ποδοῖν κλοπὰν ἀρέσθαι</l>
<l>ἢ θοὸν εἰρεσίας ζυγὸν ἑζόμενον</l>
<l n="250">ποντοπόρῳ ναῒ μεθεῖναι.</l>
<l>τοίας ἐρέσσουσιν ἀπειλὰς δικρατεῖς Ἀτρεῖδαι</l>
<l>καθʼ ἡμῶν· πεφόβημαι λιθόλευστον Ἄρη</l>
<l n="255">ξυναλγεῖν μετὰ τοῦδε τυπείς, τὸν αἶσʼ ἄπλατος ἴσχει.</l>
</sp>
<milestone ed="p" n="257" unit="card"/>
</div2>
<div2 type="anapests">
<sp>
<speaker>Τέκμησσα</speaker>
<l>οὐκέτι· λαμπρᾶς γὰρ ἄτερ στεροπῆς</l>
<l>ᾄξας ὀξὺς νότος ὣς λήγει,</l>
<l>καὶ νῦν φρόνιμος νέον ἄλγος ἔχει·</l>
<l n="260">τὸ γὰρ ἐσλεύσσειν οἰκεῖα πάθη,</l>
<l>μηδενὸς ἄλλου παραπράξαντος,</l>
<l>μεγάλας ὀδύνας ὑποτείνει.</l>
<milestone ed="p" n="263" unit="card"/>
</sp>
</div2>
</div1>
<div1 type="episode">
<sp>
<speaker>Χορός</speaker>
<l>ἀλλʼ εἰ πέπαυται, κάρτʼ ἂν εὐτυχεῖν δοκῶ·</l>
<l>φρούδου γὰρ ἤδη τοῦ κακοῦ μείων λόγος.</l>
</sp>
<sp>
<speaker>Τέκμησσα</speaker>
<l n="265">πότερα δʼ ἄν, εἰ νέμοι τις αἵρεσιν, λάβοις,</l>
<l>φίλους ἀνιῶν αὐτὸς ἡδονὰς ἔχειν,</l>
<l>ἢ κοινὸς ἐν κοινοῖσι λυπεῖσθαι ξυνών;</l>
</sp>
<sp>
<speaker>Χορός</speaker>
<l>τό τοι διπλάζον, ὦ γύναι, μεῖζον κακόν.</l>
</sp>
<sp>
<speaker>Τέκμησσα</speaker>
<l>ἡμεῖς ἄρʼ οὐ νοσοῦντες ἀτώμεσθα νῦν.</l>
</sp>
<sp>
<speaker>Χορός</speaker>
<l n="270">πῶς τοῦτʼ ἔλεξας;  οὐ κάτοιδʼ ὅπως λέγεις.</l>
</sp>
<sp>
<speaker>Τέκμησσα</speaker>
<l>ἁνὴρ ἐκεῖνος, ἡνίκʼ ἦν ἐν τῇ νόσῳ,</l>
<l>αὐτὸς μὲν ἥδεθʼ οἷσιν εἴχετʼ ἐν κακοῖς,</l>
<l>ἡμᾶς δὲ τοὺς φρονοῦντας ἠνία ξυνών·</l>
<l>νῦν δʼ ὡς ἔληξε κἀνέπνευσε τῆς νόσου,</l>
<l n="275">κεῖνός τε λύπῃ πᾶς ἐλήλαται κακῇ</l>
<l>ἡμεῖς θʼ ὁμοίως οὐδὲν ἧσσον ἢ πάρος.</l>
<l>ἆρʼ ἔστι ταῦτα δὶς τόσʼ ἐξ ἁπλῶν κακά;</l>
</sp>
<sp>
<speaker>Χορός</speaker>
<l>ξύμφημι δή σοι καὶ δέδοικα μὴ ʼκ θεοῦ</l>
<l>πληγή τις ἥκῃ.  πῶς γάρ, εἰ πεπαυμένος</l>
<l n="280">μηδέν τι μᾶλλον ἢ νοσῶν εὐφραίνεται;</l>
</sp>
<sp>
<speaker>Τέκμησσα</speaker>
<l>ὡς ὧδʼ ἐχόντων τῶνδʼ ἐπίστασθαί σε χρή.</l>
</sp>
<sp>
<speaker>Χορός</speaker>
<l>τίς γάρ ποτʼ ἀρχὴ τοῦ κακοῦ προσέπτατο;</l>
<l>δήλωσον ἡμῖν τοῖς ξυναλγοῦσιν τύχας.</l>
<milestone ed="p" n="284" unit="card"/>
</sp>
<sp>
<speaker>Τέκμησσα</speaker>
<l>ἅπαν μαθήσει τοὔργον ὡς κοινωνὸς ὤν.</l>
<l n="285">κεῖνος γὰρ ἄκρας νυκτός, ἡνίχʼ ἕσπεροι</l>
<l>λαμπτῆρες οὐκέτʼ ᾖθον, ἄμφηκες λαβὼν</l>
<l>ἐμαίετʼ ἔγχος ἐξόδους ἕρπειν κενάς.</l>
<l>κἀγὼ ʼπιπλήσσω καὶ λέγω· τί χρῆμα δρᾷς,</l>
<l>Αἴας; τί τήνδʼ ἄκλητος οὔθʼ ὑπʼ ἀγγέλων</l>
<l n="290">κληθεὶς ἀφορμᾷς πεῖραν οὔτε τοῦ κλύων</l>
<l>σάλπιγγος; ἀλλὰ νῦν γε πᾶς εὕδει στρατός.</l>
<l>ὁ δʼ εἶπε πρός με βαίʼ, ἀεὶ δʼ ὑμνούμενα·</l>
<l>γύναι, γυναιξὶ κόσμον ἡ σιγὴ φέρει.</l>
<l>κἀγὼ μαθοῦσʼ ἔληξʼ, ὁ δʼ ἐσσύθη μόνος.</l>
<l n="295">καὶ τὰς ἐκεῖ μὲν οὐκ ἔχω λέγειν πάθας·</l>
<l>ἔσω δʼ ἐσῆλθε συνδέτους ἄγων ὁμοῦ</l>
<l>ταύρους, κύνας βοτῆρας, εὔερόν  τʼ ἄγραν.</l>
<l>καὶ τοὺς μὲν ηὐχένιζε, τοὺς δʼ ἄνω τρέπων</l>
<l>ἔσφαζε κἀρράχιζε, τοὺς δὲ δεσμίους</l>
<l n="300">ᾐκίζεθʼ ὥστε φῶτας ἐν ποίμναις πίτνων.</l>
<l>τέλος δʼ ὑπᾴξας διὰ θυρῶν σκιᾷ τινι</l>
<l>λόγους ἀνέσπα, τοὺς μὲν Ἀτρειδῶν κάτα,</l>
<l>τοὺς δʼ ἀμφʼ Ὀδυσσεῖ, συντιθεὶς γέλων πολύν,</l>
<l>ὅσην κατʼ αὐτῶν ὕβριν ἐκτίσαιτʼ ἰών·</l>
<l n="305">κἄπειτʼ ἐπᾴξας αὖθις ἐς δόμους πάλιν,</l>
<l>ἔμφρων μόλις πως ξὺν χρόνῳ καθίσταται,</l>
<l>καὶ πλῆρες ἄτης ὡς διοπτεύει στέγος,</l>
<l>παίσας κάρα ʼθώϋξεν· ἐν δʼ ἐρειπίοις</l>
<l>νεκρῶν ἐρειφθεὶς ἕζετʼ ἀρνείου φόνου,</l>
<l n="310">κόμην ἀπρὶξ ὄνυξι συλλαβὼν χερί.</l>
<l>καὶ τὸν μὲν ἧστο πλεῖστον ἄφθογγος χρόνον·</l>
<l>ἔπειτʼ ἐμοὶ τὰ δείνʼ ἐπηπείλησʼ ἔπη,</l>
<l>εἰ μὴ φανοίην πᾶν τὸ συντυχὸν πάθος,</l>
<l>κἀνήρετʼ ἐν τῷ πράγματος κυροῖ ποτέ.</l>
<l n="315">κἀγώ, φίλοι, δείσασα τοὐξειργασμένον</l>
<l>ἔλεξα πᾶν ὅσονπερ ἐξηπιστάμην.</l>
<l>ὁ δʼ εὐθὺς ἐξῴμωξεν οἰμωγὰς λυγράς,</l>
<l>ἃς οὔποτʼ αὐτοῦ πρόσθεν εἰσήκουσʼ ἐγώ·</l>
<l>πρὸς γὰρ κακοῦ τε καὶ βαρυψύχου γόους</l>
<l n="320">τοιούσδʼ ἀεί ποτʼ ἀνδρὸς ἐξηγεῖτʼ ἔχειν·</l>
<l>ἀλλʼ ἀψόφητος ὀξέων κωκυμάτων</l>
<l>ὑπεστέναζε ταῦρος ὣς βρυχώμενος.</l>
<l>νῦν δʼ ἐν τοιᾷδε κείμενος κακῇ τύχῃ</l>
<l>ἄσιτος ἁνήρ, ἄποτος, ἐν μέσοις βοτοῖς</l>
<l n="325">σιδηροκμῆσιν ἥσυχος θακεῖ πεσών·</l>
<l>καὶ δῆλός ἐστιν ὥς τι δρασείων κακόν.</l>
<l>τοιαῦτα γάρ πως καὶ λέγει κὠδύρεται.</l>
<l>ἀλλʼ, ὦ φίλοι, τούτων γὰρ οὕνεκʼ ἐστάλην,</l>
<l>ἀρήξατʼ εἰσελθόντες, εἰ δύνασθέ τι·</l>
<l n="330">φίλων γὰρ οἱ τοιοίδε νικῶνται λόγοις.</l>
<milestone ed="p" n="331" unit="card"/>
</sp>
<sp>
<speaker>Χορός</speaker>
<l>Τέκμησσα, δεινά, παῖ Τελεύταντος, λέγεις</l>
<l>ἡμῖν, τὸν ἄνδρα διαπεφοιβάσθαι κακοῖς.</l>
</sp>
<sp>
<speaker>Αἴας</speaker>
<l>ἰώ μοί μοι.</l>
</sp>
<sp>
<speaker>Τέκμησσα</speaker>
<l>τάχʼ, ὡς ἔοικε, μᾶλλον· ἢ οὐκ ἠκούσατε</l>
<l n="335">Αἴαντος οἵαν τήνδε θωΰσσει βοήν;</l>
</sp>
<sp>
<speaker>Αἴας</speaker>
<l>ἰώ μοί μοι.</l>
</sp>
<sp>
<speaker>Χορός</speaker>
<l>ἁνὴρ ἔοικεν ἢ νοσεῖν ἢ τοῖς πάλαι</l>
<l>νοσήμασιν ξυνοῦσι λυπεῖσθαι παρών.</l>
</sp>
<sp>
<speaker>Αἴας</speaker>
<l>ἰὼ παῖ παῖ.</l>
</sp>
<sp>
<speaker>Τέκμησσα</speaker>
<l n="340">ὤμοι τάλαινʼ· Εὐρύσακες, ἀμφὶ σοὶ βοᾷ.</l>
<l>τί ποτε μενοινᾷ; ποῦ ποτʼ εἶ; τάλαινʼ ἐγώ.</l>
</sp>
<sp>
<speaker>Αἴας</speaker>
<l>Τεῦκρον καλῶ.  ποῦ Τεῦκρος; ἢ τὸν εἰσαεὶ</l>
<l>λεηλατήσει χρόνον, ἐγὼ δʼ ἀπόλλυμαι;</l>
</sp>
<sp>
<speaker>Χορός</speaker>
<l>ἁνὴρ φρονεῖν ἔοικεν.  ἀλλʼ ἀνοίγετε.</l>
<l n="345">τάχʼ ἄν τινʼ αἰδῶ κἀπʼ ἐμοὶ βλέψας λάβοι.</l>
</sp>
<sp>
<speaker>Τέκμησσα</speaker>
<l>ἰδού, διοίγω· προσβλέπειν δʼ ἔξεστί σοι</l>
<l>τὰ τοῦδε πράγη, καὐτὸς ὡς ἔχων κυρεῖ.</l>
<milestone ed="p" n="348" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Αἴας</speaker>
<l>ἰὼ</l>
<l>φίλοι ναυβάται, μόνοι ἐμῶν φίλων,</l>
<l n="350">μόνοι ἔτʼ ἐμμένοντες ὀρθῷ νόμῳ,</l>
<l>ἴδεσθέ μʼ οἷον ἄρτι κῦμα φοινίας ὑπὸ ζάλης</l>
<l>ἀμφίδρομον κυκλεῖται.</l>
</sp>
<sp>
<speaker>Χορός</speaker>
<l>οἴμʼ ὡς ἔοικας ὀρθὰ μαρτυρεῖν ἄγαν.</l>
<l n="355">δηλοῖ δὲ τοὔργον ὡς ἀφροντίστως ἔχει.</l>
<milestone ed="p" n="356" unit="card"/>
</sp>
</div2>
<div2 type="antistrophe" n="1">
<sp>
<speaker>Αἴας</speaker>
<l>ἰὼ</l>
<l>γένος ναΐας ἀρωγὸν τέχνας,</l>
<l>ἅλιον ὃς ἐπέβας ἑλίσσων πλάταν,</l>
<l n="360">σέ τοι σέ τοι μόνον δέδορκα πημονὰν ἐπαρκέσοντʼ·</l>
<l>ἀλλά με συνδάϊξον.</l>
</sp>
<sp>
<speaker>Χορός</speaker>
<l>εὔφημα φώνει· μὴ κακὸν κακῷ διδοὺς</l>
<l>ἄκος, πλέον τὸ πῆμα τῆς ἄτης τίθει.</l>
<milestone ed="p" n="364" unit="card"/>
</sp>
</div2>
<div2 type="strophe" n="2">
<sp>
<speaker>Αἴας</speaker>
<l>ὁρᾷς τὸν θρασύν, τὸν εὐκάρδιον,</l>
<l n="365">τὸν ἐν δαΐοις ἄτρεστον μάχαις,</l>
<l>ἐν ἀφόβοις με θηρσὶ δεινὸν χέρας;</l>
<l>ὤμοι γέλωτος, οἷον ὑβρίσθην ἄρα.</l>
</sp>
<sp>
<speaker>Τέκμησσα</speaker>
<l>μή, δέσποτʼ Αἴας, λίσσομαί σʼ, αὔδα τάδε.</l>
</sp>
<sp>
<speaker>Αἴας</speaker>
<l>οὐκ ἐκτός; οὐκ ἄψορρον ἐκνεμεῖ πόδα;</l>
<l n="370">αἰαῖ αἰαῖ.</l>
</sp>
<sp>
<speaker>Χορός</speaker>
<l>ὦ πρὸς θεῶν ὕπεικε καὶ φρόνησον εὖ.</l>
</sp>
<sp>
<speaker>Αἴας</speaker>
<l>ὦ δύσμορος, ὃς χερὶ μὲν</l>
<l>μεθῆκα τοὺς ἀλάστορας, ἐν δʼ ἑλίκεσσι</l>
<l n="375">βουσὶ καὶ κλυτοῖς πεσὼν αἰπολίοις</l>
<l>ἐρεμνὸν αἷμʼ ἔδευσα.</l>
</sp>
<milestone ed="p" n="377" unit="card"/>
<sp>
<speaker>Χορός</speaker>
<l>τί δῆτʼ ἂν ἀλγοίης ἐπʼ ἐξειργασμένοις;</l>
<l>οὐ γὰρ γένοιτʼ ἂν ταῦθʼ ὅπως οὐχ ὧδʼ ἔχειν.</l>
<milestone ed="p" n="379" unit="card"/>
</sp>
</div2>
<div2 type="antistrophe" n="2">
<sp>
<speaker>Αἴας</speaker>
<l>ἰὼ πάνθʼ ὁρῶν ἁπάντων τʼ ἀεὶ          </l>
<l n="380">κακῶν ὄργανον, τέκνον Λαρτίου,</l>
<l>κακοπινέστατόν τʼ ἄλημα στρατοῦ,</l>
<l>ἦ που πολὺν γέλωθʼ ὑφʼ ἡδονῆς ἄγεις.</l>
</sp>
<sp>
<speaker>Χορός</speaker>
<l>ξύν τοι θεῷ πᾶς καὶ γελᾷ κὠδύρεται.</l>
</sp>
<sp>
<speaker>Αἴας</speaker>
<l>ἴδοιμι μήν νιν, καίπερ ὧδʼ ἀτώμενος.</l>
<l n="385">ἰώ μοί μοι.</l>
</sp>
<sp>
<speaker>Χορός</speaker>
<l>μηδὲν μέγʼ εἴπῃς· οὐχ ὁρᾷς ἵνʼ εἶ κακοῦ;</l>
</sp>
<sp>
<speaker>Αἴας</speaker>
<l>ὦ Ζεῦ, προγόνων προπάτωρ,</l>
<l>πῶς ἂν τὸν αἱμυλώτατον, ἐχθρὸν ἄλημα,</l>
<l n="390">τούς τε δισσάρχας ὀλέσσας βασιλῆς</l>
<l>τέλος θάνοιμι καὐτός;</l>
</sp>
<milestone ed="p" n="392" unit="card"/>
<sp>
<speaker>Τέκμησσα</speaker>
<l>ὅταν κατεύχῃ ταῦθʼ, ὁμοῦ κἀμοὶ θανεῖν</l>
<l>εὔχου· τί γὰρ δεῖ ζῆν με σοῦ τεθνηκότος;</l>
<milestone ed="p" n="394" unit="card"/>
</sp>
</div2>
<div2 type="strophe" n="3">
<sp>
<speaker>Αἴας</speaker>
<l>ἰὼ</l>
<l n="395">σκότος, ἐμὸν φάος,</l>
<l>ἔρεβος ὦ φαεννότατον, ὡς ἐμοί,</l>
<l>ἕλεσθʼ ἕλεσθέ μʼ οἰκήτορα,</l>
<l>ἕλεσθέ μʼ· οὔτε γὰρ θεῶν γένος οὔθʼ ἁμερίων</l>
<l n="400">ἔτʼ ἄξιος βλέπειν τινʼ εἰς ὄνασιν ἀνθρώπων.</l>
<l>ἀλλά μʼ ἁ Διὸς</l>
<l>ἀλκίμα θεὸς</l>
<l>ὀλέθριʼ αἰκίζει.</l>
<l>ποῖ τις οὖν φύγῃ;</l>
<l>ποῖ μολὼν μενῶ;</l>
<l n="405">εἰ τὰ μὲν φθίνει, φίλοι, τοιοῖσδʼ</l>
<l>ὁμοῦ πέλας, μώραις δʼ ἄγραις προσκείμεθα,</l>
<l>πᾶς δὲ στρατὸς δίπαλτος ἄν με</l>
<l>χειρὶ φονεύοι.</l>
</sp>
<milestone ed="p" n="410" unit="card"/>
<sp>
<speaker>Τέκμησσα</speaker>
<l n="410">ὦ δυστάλαινα, τοιάδʼ ἄνδρα χρήσιμον</l>
<l>φωνεῖν, ἃ πρόσθεν οὗτος οὐκ ἔτλη ποτʼ ἄν.</l>
<milestone ed="p" n="412" unit="card"/>
</sp>
</div2>
<div2 type="antistrophe" n="3">
<sp>
<speaker>Αἴας</speaker>
<l>ἰὼ</l>
<l>πόροι ἁλίρροθοι</l>
<l>πάραλά τʼ ἄντρα καὶ νέμος ἐπάκτιον,</l>
<l>πολὺν πολύν με δαρόν τε δὴ</l>
<l n="415">κατείχετʼ ἀμφὶ Τροίαν χρόνον· ἀλλʼ οὐκέτι μʼ, οὐκ</l>
<l>ἔτʼ ἀμπνοὰς ἔχοντα· τοῦτό τις φρονῶν ἴστω.</l>
<l>ὦ Σκαμάνδριοι</l>
<l>γείτονες ῥοαί,</l>
<l n="420">εὔφρονες Ἀργείοις,</l>
<l>οὐκέτʼ ἄνδρα μὴ</l>
<l>τόνδʼ ἴδητʼ, ἔπος</l>
<l>ἐξερῶ μέγʼ, οἷον οὔτινα</l>
<l n="425">Τροία στρατοῦ δέρχθη χθονὸς μολόντʼ ἀπὸ</l>
<l>Ἑλλανίδος· τανῦν δʼ ἄτιμος</l>
<l>ὧδε πρόκειμαι.</l>
</sp>
<milestone ed="p" n="428" unit="card"/>
<sp>
<speaker>Χορός</speaker>
<l>οὔτοι σʼ ἀπείργειν οὐδʼ ὅπως ἐῶ λέγειν</l>
<l>ἔχω, κακοῖς τοιοῖσδε συμπεπτωκότα.</l>
<milestone ed="p" n="430" unit="card"/>
</sp>
</div2>
</div1>
<div1 type="episode">
<sp>
<speaker>Αἴας</speaker>
<l n="430">αἰαῖ· τίς ἄν ποτʼ ᾤεθʼ ὧδʼ ἐπώνυμον</l>
<l>τοὐμὸν ξυνοίσειν ὄνομα τοῖς ἐμοῖς κακοῖς;</l>
<l>νῦν γὰρ πάρεστι καὶ δὶς αἰάζειν ἐμοὶ</l>
<l>καὶ τρίς· τοιούτοις γὰρ κακοῖς ἐντυγχάνω·</l>
<l>ὅτου πατὴρ μὲν τῆσδʼ ἀπʼ Ἰδαίας χθονὸς</l>
<l n="435">τὰ πρῶτα καλλιστεῖʼ ἀριστεύσας στρατοῦ</l>
<l>πρὸς οἶκον ἦλθε πᾶσαν εὔκλειαν φέρων·</l>
<l>ἐγὼ δʼ ὁ κείνου παῖς, τὸν αὐτὸν ἐς τόπον</l>
<l>Τροίας ἐπελθὼν οὐκ ἐλάσσονι σθένει</l>
<l>οὐδʼ ἔργα μείω χειρὸς ἀρκέσας ἐμῆς,</l>
<l n="440">ἄτιμος Ἀργείοισιν ὧδʼ ἀπόλλυμαι.</l>
<l>καίτοι τοσοῦτόν γʼ ἐξεπίστασθαι δοκῶ·</l>
<l>εἰ ζῶν Ἀχιλλεὺς τῶν ὅπλων τῶν ὧν πέρι</l>
<l>κρίνειν ἔμελλε κράτος ἀριστείας τινί,</l>
<l>οὐκ ἄν τις αὔτʼ ἔμαρψεν ἄλλος ἀντʼ ἐμοῦ.</l>
<l n="445">νῦν δʼ αὔτʼ Ἀτρεῖδαι φωτὶ παντουργῷ φρένας</l>
<l>ἔπραξαν, ἀνδρὸς τοῦδʼ ἀπώσαντες κράτη.</l>
<l>κεἰ μὴ τόδʼ ὄμμα καὶ φρένες διάστροφοι</l>
<l>γνώμης ἀπῇξαν τῆς ἐμῆς, οὐκ ἄν ποτε</l>
<l>δίκην κατʼ ἄλλου φωτὸς ὧδʼ ἐψήφισαν.</l>
<l n="450">νῦν δʼ ἡ Διὸς γοργῶπις ἀδάματος θεὰ</l>
<l>ἤδη μʼ ἐπʼ αὐτοῖς χεῖρʼ ἐπεντύνοντʼ ἐμὴν</l>
<l>ἔσφηλεν, ἐμβαλοῦσα λυσσώδη νόσον,</l>
<l>ὥστʼ ἐν τοιοῖσδε χεῖρας αἱμάξαι βοτοῖς·</l>
<l>κεῖνοι δʼ ἐπεγγελῶσιν ἐκπεφευγότες,</l>
<l n="455">ἐμοῦ μὲν οὐχ ἑκόντος· εἰ δέ τις θεῶν</l>
<l>βλάπτοι, φύγοι τἂν χὠ κακὸς τὸν κρείσσονα.</l>
<l>καὶ νῦν τί χρὴ δρᾶν; ὅστις ἐμφανῶς θεοῖς</l>
<l>ἐχθαίρομαι, μισεῖ δέ μʼ Ἑλλήνων στρατός,</l>
<l>ἔχθει δὲ Τροία πᾶσα καὶ πεδία τάδε.</l>
<l n="460">πότερα πρὸς οἴκους, ναυλόχους λιπὼν ἕδρας</l>
<l>μόνους τʼ Ἀτρείδας, πέλαγος Αἰγαῖον περῶ;</l>
<l>καὶ ποῖον ὄμμα πατρὶ δηλώσω φανεὶς</l>
<l>Τελαμῶνι; πῶς με τλήσεταί ποτʼ εἰσιδεῖν</l>
<l>γυμνὸν φανέντα τῶν ἀριστείων ἄτερ,</l>
<l n="465">ὧν αὐτὸς ἔσχε στέφανον εὐκλείας μέγαν;</l>
<l>οὐκ ἔστι τοὔργον τλητόν.  ἀλλὰ δῆτʼ ἰὼν</l>
<l>πρὸς ἔρυμα Τρώων, ξυμπεσὼν μόνος μόνοις</l>
<l>καὶ δρῶν τι χρηστόν, εἶτα λοίσθιον θάνω;</l>
<l>ἀλλʼ ὧδέ γʼ Ἀτρείδας ἂν εὐφράναιμί που.</l>
<l n="470">οὐκ ἔστι ταῦτα.   πεῖρά τις ζητητέα</l>
<l>τοιάδʼ ἀφʼ ἧς γέροντι δηλώσω πατρὶ</l>
<l>μή τοι φύσιν γʼ ἄσπλαγχνος ἐκ κείνου γεγώς.</l>
<l>αἰσχρὸν γὰρ ἄνδρα τοῦ μακροῦ χρῄζειν βίου,</l>
<l>κακοῖσιν ὅστις μηδὲν ἐξαλλάσσεται.</l>
<l n="475">τί γὰρ παρʼ ἦμαρ ἡμέρα τέρπειν ἔχει</l>
<l>προσθεῖσα κἀναθεῖσα τοῦ γε κατθανεῖν;</l>
<l>οὐκ ἂν πριαίμην οὐδενὸς λόγου βροτὸν</l>
<l>ὅστις κεναῖσιν ἐλπίσιν θερμαίνεται·</l>
<l>ἀλλʼ ἢ καλῶς ζῆν ἢ καλῶς τεθνηκέναι</l>
<l n="480">τὸν εὐγενῆ χρή.  πάντʼ ἀκήκοας λόγον.</l>
<milestone ed="p" n="481" unit="card"/>
</sp>
<sp>
<speaker>Χορός</speaker>
<l>οὐδεὶς ἐρεῖ ποθʼ ὡς ὑπόβλητον λόγον,</l>
<l>Αἴας, ἔλεξας, ἀλλὰ τῆς σαυτοῦ φρενός·</l>
<l>παῦσαί γε μέντοι καὶ δὸς ἀνδράσιν φίλοις</l>
<l>γνώμης κρατῆσαι, τάσδε φροντίδας μεθείς.</l>
</sp>
<sp>
<speaker>Τέκμησσα</speaker>
<l n="485">ὦ δέσποτʼ Αἴας, τῆς ἀναγκαίας τύχης</l>
<l>οὐκ ἔστιν οὐδὲν μεῖζον ἀνθρώποις κακόν.</l>
<l>ἐγὼ δʼ ἐλευθέρου μὲν ἐξέφυν πατρός,</l>
<l>εἴπερ τινὸς σθένοντος ἐν πλούτῳ Φρυγῶν·</l>
<l>νῦν δʼ εἰμὶ δούλη· θεοῖς γὰρ ὧδʼ ἔδοξέ που</l>
<l n="490">καὶ σῇ μάλιστα χειρί.   τοιγαροῦν, ἐπεὶ</l>
<l>τὸ σὸν λέχος ξυνῆλθον, εὖ φρονῶ τὰ σά,</l>
<l>καί σʼ ἀντιάζω πρός τʼ ἐφεστίου Διὸς</l>
<l>εὐνῆς τε τῆς σῆς, ᾗ συνηλλάχθης ἐμοί,</l>
<l>μή μʼ ἀξιώσῃς βάξιν ἀλγεινὴν λαβεῖν</l>
<l n="495">τῶν σῶν ὑπʼ ἐχθρῶν, χειρίαν ἐφείς τινι.</l>
<l>ᾗ γὰρ θάνῃς σὺ καὶ τελευτήσας ἀφῇς,</l>
<l>ταύτῃ νόμιζε κἀμὲ τῇ τόθʼ ἡμέρᾳ</l>
<l>βίᾳ ξυναρπασθεῖσαν Ἀργείων ὕπο</l>
<l>ξὺν παιδὶ τῷ σῷ δουλίαν ἕξειν τροφήν.</l>
<l n="500">καί τις πικρὸν πρόσφθεγμα δεσποτῶν ἐρεῖ</l>
<l>λόγοις ἰάπτων· ἴδετε τὴν ὁμευνέτιν</l>
<l>Αἴαντος, ὃς μέγιστον ἴσχυσεν στρατοῦ,</l>
<l>οἵας λατρείας ἀνθʼ ὅσου ζήλου τρέφει.</l>
<l>τοιαῦτʼ ἐρεῖ τις· κἀμὲ μὲν δαίμων ἐλᾷ,</l>
<l n="505">σοὶ δʼ αἰσχρὰ τἄπη ταῦτα καὶ τῷ σῷ γένει.</l>
<l>ἀλλʼ αἴδεσαι μὲν πατέρα τὸν σὸν ἐν λυγρῷ</l>
<l>γήρᾳ προλείπων, αἴδεσαι δὲ μητέρα</l>
<l>πολλῶν ἐτῶν κληροῦχον, ἥ σε πολλάκις</l>
<l>θεοῖς ἀρᾶται ζῶντα πρὸς δόμους μολεῖν·</l>
<l n="510">οἴκτιρε δʼ, ὦναξ, παῖδα τὸν σόν, εἰ νέας</l>
<l>τροφῆς στερηθεὶς σοῦ διοίσεται μόνος</l>
<l>ὑπʼ ὀρφανιστῶν μὴ φίλων, ὅσον κακὸν</l>
<l>κείνῳ τε κἀμοὶ τοῦθʼ, ὅταν θάνῃς, νεμεῖς.</l>
<l>ἐμοὶ γὰρ οὐκέτʼ ἔστιν εἰς ὅ τι βλέπω</l>
<l n="515">πλὴν σοῦ.  σὺ γάρ μοι πατρίδʼ ᾔστωσας δόρει,</l>
<l>καὶ μητέρʼ ἄλλη μοῖρα τὸν φύσαντά τε</l>
<l>καθεῖλεν Ἅιδου θανασίμους οἰκήτορας.</l>
<l>τίς δῆτʼ ἐμοὶ γένοιτʼ ἂν ἀντὶ σοῦ πατρίς;</l>
<l>τίς πλοῦτος; ἐν σοὶ πᾶσʼ ἔγωγε σῴζομαι.</l>
<l n="520">ἀλλʼ ἴσχε κἀμοῦ μνῆστιν· ἀνδρί τοι χρεὼν</l>
<l>μνήμην προσεῖναι, τερπνὸν εἴ τί που πάθοι.</l>
<l>χάρις χάριν γάρ ἐστιν ἡ τίκτουσʼ ἀεί·</l>
<l>ὅτου δʼ ἀπορρεῖ μνῆστις εὖ πεπονθότος,</l>
<l>οὐκ ἂν γένοιτʼ ἔθʼ οὗτος εὐγενὴς ἀνήρ.</l>
<milestone ed="p" n="525" unit="card"/>
</sp>
<sp>
<speaker>Χορός</speaker>
<l n="525">Αἴας, ἔχειν σʼ ἂν οἶκτον ὡς κἀγὼ φρενὶ</l>
<l>θέλοιμʼ ἄν· αἰνοίης γὰρ ἂν τὰ τῆσδʼ ἔπη.</l>
</sp>
<sp>
<speaker>Αἴας</speaker>
<l>καὶ κάρτʼ ἐπαίνου τεύξεται πρὸς γοῦν ἐμοῦ,</l>
<l>ἐὰν μόνον τὸ ταχθὲν εὖ τολμᾷ τελεῖν.</l>
</sp>
<sp>
<speaker>Τέκμησσα</speaker>
<l>ἀλλʼ ὦ φίλʼ Αἴας, πάντʼ ἔγωγε πείσομαι.</l>
</sp>
<sp>
<speaker>Αἴας</speaker>
<l n="530">κόμιζέ νύν μοι παῖδα τὸν ἐμόν, ὡς ἴδω.</l>
</sp>
<sp>
<speaker>Τέκμησσα</speaker>
<l>καὶ μὴν φόβοισί γʼ αὐτὸν ἐξελυσάμην.</l>
</sp>
<sp>
<speaker>Αἴας</speaker>
<l>ἐν τοῖσδε τοῖς κακοῖσιν; ἢ τί μοι λέγεις;</l>
</sp>
<sp>
<speaker>Τέκμησσα</speaker>
<l>μὴ σοί γέ που δύστηνος ἀντήσας θάνοι.</l>
</sp>
<sp>
<speaker>Αἴας</speaker>
<l>πρέπον γέ τἂν ἦν δαίμονος τοὐμοῦ τόδε.</l>
</sp>
<sp>
<speaker>Τέκμησσα</speaker>
<l n="535">ἀλλʼ οὖν ἐγὼ ʼφύλαξα τοῦτό γʼ ἀρκέσαι.</l>
</sp>
<sp>
<speaker>Αἴας</speaker>
<l>ἐπῄνεσʼ ἔργον καὶ πρόνοιαν ἣν ἔθου.</l>
</sp>
<sp>
<speaker>Τέκμησσα</speaker>
<l>τί δῆτʼ ἂν ὡς ἐκ τῶνδʼ ἂν ὠφελοῖμί σε;</l>
</sp>
<sp>
<speaker>Αἴας</speaker>
<l>δός μοι προσειπεῖν αὐτὸν ἐμφανῆ τʼ ἰδεῖν.</l>
</sp>
<sp>
<speaker>Τέκμησσα</speaker>
<l>καὶ μὴν πέλας γε προσπόλοις φυλάσσεται.</l>
</sp>
<sp>
<speaker>Αἴας</speaker>
<l n="540">τί δῆτα μέλλει μὴ οὐ παρουσίαν ἔχειν;</l>
</sp>
<sp>
<speaker>Τέκμησσα</speaker>
<l>ὦ παῖ, πατὴρ καλεῖ σε.  δεῦρο προσπόλων</l>
<l>ἄγʼ αὐτὸν ὅσπερ χερσὶν εὐθύνων κυρεῖς.</l>
</sp>
<sp>
<speaker>Αἴας</speaker>
<l>ἕρποντι φωνεῖς ἢ λελειμμένῳ λόγων;</l>
</sp>
<sp>
<speaker>Τέκμησσα</speaker>
<l>καὶ δὴ κομίζει προσπόλων ὅδʼ ἐγγύθεν.</l>
<milestone ed="p" n="545" unit="card"/>
</sp>
<sp>
<speaker>Αἴας</speaker>
<l n="545">αἶρʼ αὐτόν, αἶρε δεῦρο· ταρβήσει γὰρ οὒ</l>
<l>νεοσφαγῆ που τόνδε προσλεύσσων φόνον,</l>
<l>εἴπερ δικαίως ἔστʼ ἐμὸς τὰ πατρόθεν.</l>
<l>ἀλλʼ αὐτίκʼ ὠμοῖς αὐτὸν ἐν νόμοις πατρὸς</l>
<l>δεῖ πωλοδαμνεῖν κἀξομοιοῦσθαι φύσιν.</l>
<l n="550">ὦ παῖ, γένοιο πατρὸς εὐτυχέστερος,</l>
<l>τὰ δʼ ἄλλʼ ὅμοιος· καὶ γένοιʼ ἂν οὐ κακός.</l>
<l>καίτοι σε καὶ νῦν τοῦτό γε ζηλοῦν ἔχω,</l>
<l>ὁθούνεκʼ οὐδὲν τῶνδʼ ἐπαισθάνει κακῶν·</l>
<l>ἐν τῷ φρονεῖν γὰρ μηδὲν ἥδιστος βίος,</l>
<l n="555">
<del>τὸ μὴ φρονεῖν γὰρ κάρτʼ ἀνώδυνον κακόν</del>
</l>
<l>ἕως τὸ χαίρειν καὶ τὸ λυπεῖσθαι μάθῃς.</l>
<l>ὅταν δʼ ἵκῃ πρὸς τοῦτο, δεῖ σʼ ὅπως πατρὸς</l>
<l>δείξεις ἐν ἐχθροῖς, οἷος ἐξ οἵου ʼτράφης.</l>
<l>τέως δὲ κούφοις πνεύμασιν βόσκου, νέαν</l>
<l>ψυχὴν ἀτάλλων, μητρὶ τῇδε χαρμονήν.</l>
<l n="560">οὔτοι σʼ  Ἀχαιῶν, οἶδα, μή τις ὑβρίσῃ</l>
<l>στυγναῖσι λώβαις, οὐδὲ χωρὶς ὄντʼ ἐμοῦ.</l>
<l>τοῖον πυλωρὸν φύλακα Τεῦκρον ἀμφί σοι</l>
<l>λείψω τροφῆ τʼ ἄοκνον ἔμπα, κεἰ τανῦν</l>
<l>τηλωπὸς οἰχνεῖ, δυσμενῶν θήραν ἔχων.</l>
<l n="565">ἀλλʼ, ἄνδρες ἀσπιστῆρες, ἐνάλιος λεώς,</l>
<l>ὑμῖν τε κοινὴν τήνδʼ ἐπισκήπτω χάριν,</l>
<l>κείνῳ τʼ ἐμὴν ἀγγείλατʼ ἐντολήν, ὅπως</l>
<l>τὸν παῖδα τόνδε πρὸς δόμους ἐμοὺς ἄγων</l>
<l>Τελαμῶνι δείξει μητρί τʼ, Ἐριβοίᾳ λέγω,</l>
<l n="570">ὥς σφιν γένηται γηροβοσκὸς εἰσαεί,</l>
<l>
<del>μέχρις οὗ μυχοὺς κίχωσι τοῦ κάτω θεοῦ</del>,</l>
<l>καὶ τἀμὰ τεύχη μήτʼ ἀγωνάρχαι τινὲς</l>
<l>θήσουσʼ Ἀχαιοῖς μήθʼ ὁ λυμεὼν ἐμός.</l>
<l>ἀλλʼ αὐτό μοι σύ, παῖ, λαβὼν ἐπώνυμον,</l>
<l n="575">Εὐρύσακες, ἴσχε διὰ πολυρράφου στρέφων</l>
<l>πόρπακος, ἑπτάβοιον ἄρρηκτον σάκος·</l>
<l>τὰ δʼ ἄλλα τεύχη κοίνʼ ἐμοὶ τεθάψεται.</l>
<l>ἀλλʼ ὡς τάχος τὸν παῖδα τόνδʼ ἤδη δέχου</l>
<l>καὶ δῶμα πάκτου, μηδʼ ἐπισκήνους γόους</l>
<l n="580">δάκρυε· κάρτα τοι φιλοίκτιστον γυνή.</l>
<l>πύκαζε θᾶσσον· οὐ πρὸς ἰατροῦ σοφοῦ</l>
<l>θρηνεῖν ἐπῳδὰς πρὸς τομῶντι πήματι.</l>
<milestone ed="p" n="583" unit="card"/>
</sp>
<sp>
<speaker>Χορός</speaker>
<l>δέδοικʼ ἀκούων τήνδε τὴν προθυμίαν·</l>
<l>οὐ γάρ μʼ ἀρέσκει γλῶσσά σου τεθηγμένη.</l>
</sp>
<sp>
<speaker>Τέκμησσα</speaker>
<l n="585">ὦ δέσποτʼ Αἴας, τί ποτε δρασείεις φρενί;</l>
</sp>
<sp>
<speaker>Αἴας</speaker>
<l>μὴ κρῖνε, μὴ ʼξέταζε· σωφρονεῖν καλόν.</l>
</sp>
<sp>
<speaker>Τέκμησσα</speaker>
<l>οἴμʼ ὡς ἀθυμῶ· καί σε πρὸς τοῦ σοῦ τέκνου</l>
<l>καὶ θεῶν ἱκνοῦμαι, μὴ προδοὺς ἡμᾶς γένῃ.</l>
</sp>
<sp>
<speaker>Αἴας</speaker>
<l>ἄγαν γε λυπεῖς· οὐ κάτοισθʼ ἐγὼ θεοῖς</l>
<l n="590">ὡς οὐδὲν ἀρκεῖν εἴμʼ ὀφειλέτης ἔτι;</l>
</sp>
<sp>
<speaker>Τέκμησσα</speaker>
<l>εὔφημα φώνει.</l>
</sp>
<sp>
<speaker>Αἴας</speaker>
<l>τοῖς ἀκούουσιν λέγε.</l>
</sp>
<sp>
<speaker>Τέκμησσα</speaker>
<l>σὺ δʼ οὐχὶ πείσει;</l>
</sp>
<sp>
<speaker>Αἴας</speaker>
<l>πόλλʼ ἄγαν ἤδη θροεῖς.</l>
</sp>
<sp>
<speaker>Τέκμησσα</speaker>
<l>ταρβῶ γάρ, ὦναξ.</l>
</sp>
<sp>
<speaker>Αἴας</speaker>
<l>οὐ ξυνέρξεθʼ ὡς τάχος;</l>
</sp>
<sp>
<speaker>Τέκμησσα</speaker>
<l>πρὸς θεῶν, μαλάσσου.</l>
</sp>
<sp>
<speaker>Αἴας</speaker>
<l>μῶρά μοι δοκεῖς φρονεῖν,</l>
<l n="595">εἰ τοὐμὸν ἦθος ἄρτι παιδεύειν νοεῖς.</l>
<milestone ed="p" n="596" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ὦ κλεινὰ Σαλαμίς, σὺ μέν που</l>
<l>ναίεις ἁλίπλακτος, εὐδαίμων,</l>
<l>πᾶσιν περίφαντος ἀεί·</l>
<l n="600">ἐγὼ δʼ ὁ τλάμων παλαιὸς ἀφʼ οὗ χρόνος</l>
<l>Ἰδαῖα μίμνων λειμώνιʼ ἔπαυλα μηνῶν</l>
<l>ἀνήριθμος αἰὲν εὐνῶμαι</l>
<l n="605">χρόνῳ τρυχόμενος,</l>
<l>κακὰν ἐλπίδʼ ἔχων</l>
<l>ἔτι μέ ποτʼ ἀνύσειν</l>
<l>τὸν ἀπότροπον ἀΐδηλον Ἅιδαν.</l>
</sp>
<milestone ed="p" n="609" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>καί μοι δυσθεράπευτος Αἴας</l>
<l n="610">ξύνεστιν ἔφεδρος, ὤμοι μοι,</l>
<l>θείᾳ μανίᾳ ξύναυλος·</l>
<l>ὃν ἐξεπέμψω πρὶν δή ποτε θουρίῳ</l>
<l>κρατοῦντʼ ἐν Ἄρει· νῦν δʼ αὖ φρενὸς οἰοβώτας</l>
<l n="615">φίλοις μέγα πένθος ηὕρηται.</l>
<l>τὰ πρὶν δʼ ἔργα χεροῖν</l>
<l>μεγίστας ἀρετᾶς</l>
<l n="620">ἄφιλα παρʼ ἀφίλοις</l>
<l>ἔπεσʼ ἔπεσε μελέοις Ἀτρείδαις.</l>
</sp>
<milestone ed="p" n="622" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ἦ που παλαιᾷ μὲν σύντροφος ἁμέρᾳ,</l>
<l n="625">λευκῷ δὲ γήρᾳ μάτηρ νιν ὅταν νοσοῦντα</l>
<l>φρενομόρως ἀκούσῃ,</l>
<l>αἴλινον αἴλινον</l>
<l>οὐδʼ οἰκτρᾶς γόον ὄρνιθος ἀηδοῦς</l>
<l n="630">ἥσει δύσμορος, ἀλλʼ ὀξυτόνους μὲν ᾠδὰς</l>
<l>θρηνήσει, χερόπλακτοι δʼ</l>
<l>ἐν στέρνοισι πεσοῦνται</l>
<l>δοῦποι καὶ πολιᾶς ἄμυγμα χαίτας.</l>
</sp>
<milestone ed="p" n="635" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l n="635">κρείσσων παρʼ Ἅιδᾳ κεύθων ὁ νοσῶν μάταν,</l>
<l>ὃς ἐκ πατρῴας ἥκων γενεᾶς ἄριστος</l>
<l>πολυπόνων Ἀχαιῶν,</l>
<l>οὐκέτι συντρόφοις</l>
<l n="640">ὀργαῖς ἔμπεδος, ἀλλʼ ἐκτὸς ὁμιλεῖ.</l>
<l>ὦ τλᾶμον πάτερ, οἵαν σε μένει πυθέσθαι</l>
<l>παιδὸς δύσφορον ἄταν,</l>
<l>ἃν οὔπω τις ἔθρεψεν</l>
<l n="645">αἰὼν Αἰακιδᾶν ἄτερθε τοῦδε.</l>
</sp>
<milestone ed="p" n="646" unit="card"/>
</div2>
</div1>
<div1 type="episode">
<sp>
<speaker>Αἴας</speaker>
<l>ἅπανθʼ ὁ μακρὸς κἀναρίθμητος χρόνος</l>
<l>φύει τʼ ἄδηλα καὶ φανέντα κρύπτεται·</l>
<l>κοὐκ ἔστʼ ἄελπτον οὐδέν, ἀλλʼ ἁλίσκεται</l>
<l>χὠ δεινὸς ὅρκος χαἰ περισκελεῖς φρένες.</l>
<l n="650">κἀγὼ γάρ, ὃς τὰ δείνʼ ἐκαρτέρουν τότε,</l>
<l>βαφῇ σίδηρος ὣς ἐθηλύνθην στόμα</l>
<l>πρὸς τῆσδε τῆς γυναικός· οἰκτίρω δέ νιν</l>
<l>χήραν παρʼ ἐχθροῖς παῖδά τʼ ὀρφανὸν λιπεῖν.</l>
<l>ἀλλʼ εἶμι πρός τε λουτρὰ καὶ παρακτίους</l>
<l n="655">λειμῶνας, ὡς ἂν λύμαθʼ ἁγνίσας ἐμὰ</l>
<l>μῆνιν βαρεῖαν ἐξαλύξωμαι θεᾶς·</l>
<l>μολών τε χῶρον ἔνθʼ ἂν ἀστιβῆ κίχω,</l>
<l>κρύψω τόδʼ ἔγχος τοὐμόν, ἔχθιστον βελῶν,</l>
<l>γαίας ὀρύξας ἔνθα μή τις ὄψεται·</l>
<l n="660">ἀλλʼ αὐτὸ νὺξ Ἅιδης τε σῳζόντων κάτω.</l>
<l>ἐγὼ γὰρ ἐξ οὗ χειρὶ τοῦτʼ ἐδεξάμην</l>
<l>παρʼ Ἕκτορος δώρημα δυσμενεστάτου,</l>
<l>οὔπω τι κεδνὸν ἔσχον Ἀργείων πάρα.</l>
<l>ἀλλʼ ἔστʼ ἀληθὴς ἡ βροτῶν παροιμία,</l>
<l n="665">ἐχθρῶν ἄδωρα δῶρα κοὐκ ὀνήσιμα.</l>
<l>τοιγὰρ τὸ λοιπὸν εἰσόμεσθα μὲν θεοῖς</l>
<l>εἴκειν, μαθησόμεσθα δʼ Ἀτρείδας σέβειν.</l>
<l>ἄρχοντές εἰσιν, ὥσθʼ ὑπεικτέον.  τί μήν;</l>
<l>καὶ γὰρ τὰ δεινὰ καὶ τὰ καρτερώτατα</l>
<l n="670">
<!--e(/toim'-->τιμαῖς ὑπείκει· τοῦτο μὲν νιφοστιβεῖς</l>
<l>χειμῶνες ἐκχωροῦσιν εὐκάρπῳ θέρει·</l>
<l>ἐξίσταται δὲ νυκτὸς αἰανὴς κύκλος</l>
<l>τῇ λευκοπώλῳ φέγγος ἡμέρᾳ φλέγειν·</l>
<l>δεινῶν τʼ ἄημα πνευμάτων ἐκοίμισε</l>
<l n="675">στένοντα πόντον· ἐν δʼ ὁ παγκρατὴς ὕπνος</l>
<l>λύει πεδήσας, οὐδʼ ἀεὶ λαβὼν ἔχει.</l>
<l>ἡμεῖς δὲ πῶς οὐ γνωσόμεσθα σωφρονεῖν;</l>
<l>ἔγωγʼ· ἐπίσταμαι γὰρ ἀρτίως ὅτι</l>
<l>ὅ τʼ ἐχθρὸς ἡμῖν ἐς τοσόνδʼ ἐχθαρτέος,</l>
<l n="680">ὡς καὶ φιλήσων αὖθις, ἔς τε τὸν φίλον</l>
<l>τοσαῦθʼ ὑπουργῶν ὠφελεῖν βουλήσομαι,</l>
<l>ὡς αἰὲν οὐ μενοῦντα· τοῖς πολλοῖσι γὰρ</l>
<l>βροτῶν ἄπιστός ἐσθʼ ἑταιρείας λιμήν.</l>
<l>ἀλλʼ ἀμφὶ μὲν τούτοισιν εὖ σχήσει· σὺ δὲ</l>
<l n="685">ἔσω θεοῖς ἐλθοῦσα διὰ τάχους, γύναι,</l>
<l>εὔχου τελεῖσθαι τοὐμὸν ὧν ἐρᾷ κέαρ.</l>
<l>ὑμεῖς δʼ, ἑταῖροι, ταὐτὰ τῇδέ μοι τάδε</l>
<l>τιμᾶτε, Τεύκρῳ τʼ, ἢν μόλῃ, σημήνατε</l>
<l>μέλειν μὲν ἡμῶν, εὐνοεῖν δʼ ὑμῖν ἅμα.</l>
<l n="690">ἐγὼ γὰρ εἶμʼ ἐκεῖσʼ ὅποι πορευτέον·</l>
<l>ὑμεῖς δʼ ἃ φράζω δρᾶτε, καὶ τάχʼ ἄν μʼ ἴσως</l>
<l>πύθοισθε, κεἰ νῦν δυστυχῶ, σεσωσμένον.</l>
<milestone ed="p" n="693" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ἔφριξʼ ἔρωτι, περιχαρὴς δʼ ἀνεπτόμαν.</l>
<l>ἰὼ ἰὼ Πὰν Πάν,</l>
<l n="695">ὦ Πὰν Πὰν ἁλίπλαγκτε, Κυλλανίας χιονοκτύπου</l>
<l>πετραίας ἀπὸ δειράδος φάνηθʼ, ὦ</l>
<l>θεῶν χοροποίʼ ἄναξ, ὅπως μοι</l>
<l n="700">Νύσια Κνώσιʼ ὀρχήματʼ αὐτοδαῆ ξυνὼν ἰάψῃς·</l>
<l>νῦν γὰρ ἐμοὶ μέλει χορεῦσαι.</l>
<l>Ἰκαρίων δʼ ὑπὲρ πελαγέων μολὼν ἄναξ Ἀπόλλων</l>
<l n="705">ὁ Δάλιος εὔγνωστος</l>
<l>ἐμοὶ ξυνείη διὰ παντὸς εὔφρων.</l>
</sp>
<milestone ed="p" n="707" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ἔλυσεν αἰνὸν ἄχος ἀπʼ ὀμμάτων Ἄρης.</l>
<l>ἰὼ ἰώ, νῦν αὖ,</l>
<l>νῦν, ὦ Ζεῦ, πάρα λευκὸν εὐάμερον πελάσαι φάος</l>
<l n="710">θοᾶν ὠκυάλων νεῶν, ὅτʼ Αἴας</l>
<l>λαθίπονος πάλιν, θεῶν δʼ αὖ</l>
<l>πάνθυτα θέσμιʼ ἐξήνυσʼ εὐνομίᾳ σέβων μεγίστᾳ.</l>
<l>πάνθʼ ὁ μέγας χρόνος μαραίνει,</l>
<l n="715">κοὐδὲν ἀναύδατον φατίσαιμʼ ἄν, εὖτέ γʼ ἐξ ἀέλπτων</l>
<l>Αἴας μετανεγνώσθη</l>
<l>θυμοῦ τʼ Ἀτρείδαις μεγάλων τε νεικέων.</l>
</sp>
<milestone ed="p" n="719" unit="card"/>
</div2>
</div1>
<div1 type="episode">
<sp>
<speaker>Ἄγγελος</speaker>
<l>ἄνδρες φίλοι, τὸ πρῶτον ἀγγεῖλαι θέλω·</l>
<l n="720">Τεῦκρος πάρεστιν ἄρτι Μυσίων ἀπὸ</l>
<l>κρημνῶν· μέσον δὲ προσμολὼν στρατήγιον</l>
<l>κυδάζεται τοῖς πᾶσιν Ἀργείοις ὁμοῦ.</l>
<l>στείχοντα γὰρ πρόσωθεν αὐτὸν ἐν κύκλῳ</l>
<l>μαθόντες ἀμφέστησαν, εἶτʼ ὀνείδεσιν</l>
<l n="725">ἤρασσον ἔνθεν κἄνθεν οὔτις ἔσθʼ ὃς οὔ,</l>
<l>τὸν τοῦ μανέντος κἀπιβουλευτοῦ στρατοῦ</l>
<l>ξύναιμον ἀποκαλοῦντες, ὡς οὐκ ἀρκέσοι</l>
<l>τὸ μὴ οὐ πέτροισι πᾶς καταξανθεὶς θανεῖν·</l>
<l>ὥστʼ εἰς τοσοῦτον ἦλθον ὥστε καὶ χεροῖν</l>
<l n="730">κολεῶν ἐρυστὰ διεπεραιώθη ξίφη.</l>
<l>λήγει δʼ ἔρις δραμοῦσα τοῦ προσωτάτω</l>
<l>ἀνδρῶν γερόντων ἐν ξυναλλαγῇ λόγου.</l>
<l>ἀλλʼ ἡμὶν Αἴας ποῦ ʼστιν, ὡς φράσω τάδε;</l>
<l>τοῖς κυρίοις γὰρ πάντα χρὴ δηλοῦν λόγον.</l>
</sp>
<sp>
<speaker>Χορός</speaker>
<l n="735">οὐκ ἔνδον, ἀλλὰ φροῦδος ἀρτίως, νέας</l>
<l>βουλὰς νέοισιν ἐγκαταζεύξας τρόποις.</l>
</sp>
<sp>
<speaker>Ἄγγελος</speaker>
<l>ἰοὺ ἰού·</l>
<l>βραδεῖαν ἡμᾶς ἆρʼ ὁ τήνδε τὴν ὁδὸν</l>
<l>πέμπων ἔπεμψεν ἢ ʼφάνην ἐγὼ βραδύς.</l>
</sp>
<sp>
<speaker>Χορός</speaker>
<l n="740">τί δʼ ἐστὶ χρείας τῆσδʼ ὑπεσπανισμένον;</l>
</sp>
<sp>
<speaker>Ἄγγελος</speaker>
<l>τὸν ἄνδρʼ ἀπηύδα Τεῦκρος ἔνδοθεν στέγης</l>
<l>μὴ ʼξω παρήκειν, πρὶν παρὼν αὐτὸς τύχῃ.</l>
</sp>
<sp>
<speaker>Χορός</speaker>
<l>ἀλλʼ οἴχεταί τοι, πρὸς τὸ κέρδιστον τραπεὶς</l>
<l>γνώμης, θεοῖσιν ὡς καταλλαχθῇ χόλου.</l>
</sp>
<sp>
<speaker>Ἄγγελος</speaker>
<l n="745">ταῦτʼ ἐστὶ τἄπη μωρίας πολλῆς πλέα,</l>
<l>εἴπερ τι Κάλχας εὖ φρονῶν μαντεύεται.</l>
</sp>
<sp>
<speaker>Χορός</speaker>
<l>ποῖον; τί δʼ εἰδὼς τοῦδε πράγματος πάρει;</l>
<milestone ed="p" n="748" unit="card"/>
</sp>
<sp>
<speaker>Ἄγγελος</speaker>
<l>τοσοῦτον οἶδα καὶ παρὼν ἐτύγχανον.</l>
<l>ἐκ γὰρ συνέδρου καὶ τυραννικοῦ κύκλου</l>
<l n="750">Κάλχας μεταστὰς οἶος Ἀτρειδῶν δίχα,</l>
<l>εἰς χεῖρα Τεύκρου δεξιὰν φιλοφρόνως</l>
<l>θεὶς εἶπε κἀπέσκηψε, παντοίᾳ τέχνῃ</l>
<l>εἶρξαι κατʼ ἦμαρ τοὐμφανὲς τὸ νῦν τόδε</l>
<l>Αἴανθʼ ὑπὸ σκηναῖσι μηδʼ ἀφέντʼ ἐᾶν,</l>
<l n="755">εἰ ζῶντʼ ἐκεῖνον εἰσιδεῖν θέλοι ποτέ.</l>
<l>ἐλᾷ γὰρ αὐτὸν τῇδε θἠμέρᾳ μόνῃ</l>
<l>δίας Ἀθάνας μῆνις, ὡς ἔφη λέγων.</l>
<l>τὰ γὰρ περισσὰ κἀνόνητα σώματα</l>
<l>πίπτειν βαρείαις πρὸς θεῶν δυσπραξίαις</l>
<l n="760">ἔφασχʼ ὁ μάντις, ὅστις ἀνθρώπου φύσιν</l>
<l>βλαστὼν ἔπειτα μὴ κατʼ ἄνθρωπον φρονῇ.</l>
<l>κεῖνος δʼ ἀπʼ οἴκων εὐθὺς ἐξορμώμενος</l>
<l>ἄνους καλῶς λέγοντος ηὑρέθη πατρός.</l>
<l>ὁ μὲν γὰρ αὐτὸν ἐννέπει· τέκνον, δόρει</l>
<l n="765">βούλου κρατεῖν μέν, σὺν θεῷ δʼ ἀεὶ κρατεῖν.</l>
<l>ὁ δʼ ὑψικόμπως κἀφρόνως ἠμείψατο·</l>
<l>πάτερ, θεοῖς μὲν κἂν ὁ μηδὲν ὢν ὁμοῦ</l>
<l>κράτος κατακτήσαιτʼ· ἐγὼ δὲ καὶ δίχα</l>
<l>κείνων πέποιθα τοῦτʼ ἐπισπάσειν κλέος.</l>
<l n="770">τοσόνδʼ ἐκόμπει μῦθον.  εἶτα δεύτερον</l>
<l>δίας Ἀθάνας, ἡνίκʼ ὀτρύνουσά νιν</l>
<l>ηὐδᾶτʼ ἐπʼ ἐχθροῖς χεῖρα φοινίαν τρέπειν,</l>
<l>τότʼ ἀντιφωνεῖ δεινὸν ἄρρητόν τʼ ἔπος·</l>
<l>ἄνασσα, τοῖς ἄλλοισιν Ἀργείων πέλας</l>
<l n="775">ἵστω, καθʼ ἡμᾶς δʼ οὔποτʼ ἐκρήξει μάχη.</l>
<l>τοιοῖσδέ τοι λόγοισιν ἀστεργῆ θεᾶς</l>
<l>ἐκτήσατʼ ὀργήν, οὐ κατʼ ἄνθρωπον φρονῶν.</l>
<l>ἀλλʼ εἴπερ ἔστι τῇδε θἠμέρᾳ, τάχʼ ἂν</l>
<l>γενοίμεθʼ αὐτοῦ σὺν θεῷ σωτήριοι.</l>
<l n="780">τοσαῦθʼ ὁ μάντις εἶφʼ· ὁ δʼ εὐθὺς ἐξ ἕδρας</l>
<l>πέμπει με σοὶ φέροντα τάσδʼ ἐπιστολὰς</l>
<l>Τεῦκρος φυλάσσειν.  εἰ δʼ ἀπεστερήμεθα,</l>
<l>οὐκ ἔστιν ἁνὴρ κεῖνος, εἰ Κάλχας σοφός.</l>
<milestone ed="p" n="784" unit="card"/>
</sp>
<sp>
<speaker>Χορός</speaker>
<l>ὦ δαΐα Τέκμησσα, δύσμορον γένος,</l>
<l n="785">ὅρα μολοῦσα τόνδʼ ὁποῖʼ ἔπη θροεῖ·</l>
<l>ξυρεῖ γὰρ ἐν χρῷ τοῦτο μὴ χαίρειν τινά.</l>
</sp>
<sp>
<speaker>Τέκμησσα</speaker>
<l>τί μʼ αὖ τάλαιναν, ἀρτίως πεπαυμένην </l>
<l>κακῶν ἀτρύτων, ἐξ ἕδρας ἀνίστατε;</l>
</sp>
<sp>
<speaker>Χορός</speaker>
<l>τοῦδʼ εἰσάκουε τἀνδρός, ὡς ἥκει φέρων</l>
<l n="790">Αἴαντος ἡμῖν πρᾶξιν ἣν ἤλγησʼ ἐγώ.</l>
</sp>
<sp>
<speaker>Τέκμησσα</speaker>
<l>οἴμοι, τί φής, ἄνθρωπε; μῶν ὀλώλαμεν;</l>
</sp>
<sp>
<speaker>Ἄγγελος</speaker>
<l>οὐκ οἶδα τὴν σὴν πρᾶξιν, Αἴαντος δʼ ὅτι,</l>
<l>θυραῖος εἴπερ ἐστίν, οὐ θαρσῶ πέρι.</l>
</sp>
<sp>
<speaker>Τέκμησσα</speaker>
<l>καὶ μὴν θυραῖος, ὥστε μʼ ὠδίνειν τί φής.</l>
</sp>
<sp>
<speaker>Ἄγγελος</speaker>
<l n="795">ἐκεῖνον εἴργειν Τεῦκρος ἐξεφίεται</l>
<l>σκηνῆς ὕπαυλον μηδʼ ἀφιέναι μόνον.</l>
</sp>
<sp>
<speaker>Τέκμησσα</speaker>
<l>ποῦ δʼ ἐστὶ Τεῦκρος, κἀπὶ τῷ λέγει τάδε;</l>
</sp>
<sp>
<speaker>Ἄγγελος</speaker>
<l>πάρεστʼ ἐκεῖνος ἄρτι· τήνδε δʼ ἔξοδον</l>
<l>ὀλεθρίαν Αἴαντος ἐλπίζει φέρειν.</l>
</sp>
<sp>
<speaker>Τέκμησσα</speaker>
<l n="800">οἴμοι τάλαινα, τοῦ ποτʼ ἀνθρώπων μαθών;</l>
</sp>
<sp>
<speaker>Ἄγγελος</speaker>
<l>τοῦ Θεστορείου μάντεως, καθʼ ἡμέραν</l>
<l>τὴν νῦν, ὅτʼ αὐτῷ θάνατον ἢ βίον φέρει.</l>
</sp>
<sp>
<speaker>Τέκμησσα</speaker>
<l>οἲ ʼγώ, φίλοι, πρόστητʼ ἀναγκαίας τύχης,</l>
<l>καὶ σπεύσαθʼ, οἱ μὲν Τεῦκρον ἐν τάχει μολεῖν,</l>
<l n="805">οἱ δʼ ἑσπέρους ἀγκῶνας, οἱ δʼ ἀντηλίους</l>
<l>ζητεῖτʼ ἰόντες τἀνδρὸς ἔξοδον κακήν.</l>
<l>ἔγνωκα γὰρ δὴ φωτὸς ἠπατημένη</l>
<l>καὶ τῆς παλαιᾶς χάριτος ἐκβεβλημένη.</l>
<l>οἴμοι, τί δράσω, τέκνον; οὐχ ἱδρυτέον·</l>
<l n="810">ἀλλʼ εἶμι κἀγὼ κεῖσʼ ὅποιπερ ἂν σθένω.</l>
<l>χωρῶμεν, ἐγκονῶμεν, οὐχ ἕδρας ἀκμὴ</l>
<l>σῴζειν θέλοντας ἄνδρα γʼ ὃς σπεύδῃ θανεῖν.</l>
</sp>
<sp>
<speaker>Χορός</speaker>
<l>χωρεῖν ἕτοιμος, κοὐ λόγῳ δείξω μόνον·</l>
<l>τάχος γὰρ ἔργου καὶ ποδῶν ἅμʼ ἕψεται,</l>
<milestone ed="p" n="815" unit="card"/>
</sp>
<sp>
<speaker>Αἴας</speaker>
<l n="815">ὁ μὲν σφαγεὺς ἕστηκεν ᾗ τομώτατος</l>
<l>γένοιτʼ ἄν, εἴ τῳ καὶ λογίζεσθαι σχολή·</l>
<l>δῶρον μὲν ἀνδρὸς Ἕκτορος ξένων ἐμοὶ</l>
<l>μάλιστα μισηθέντος ἐχθίστου θʼ ὁρᾶν·</l>
<l>πέπηγε δʼ ἐν γῇ πολεμίᾳ τῇ Τρῳάδι,</l>
<l n="820">σιδηροβρῶτι θηγάνῃ νεηκονής·</l>
<l>ἔπηξα δʼ αὐτὸν εὖ περιστείλας ἐγώ,</l>
<l>εὐνούστατον τῷδʼ ἀνδρὶ διὰ τάχους θανεῖν.</l>
<l>οὕτω μὲν εὐσκευοῦμεν· ἐκ δὲ τῶνδέ μοι</l>
<l>σὺ πρῶτος, ὦ Ζεῦ, καὶ γὰρ εἰκός, ἄρκεσον.</l>
<l n="825">αἰτήσομαι δέ σʼ οὐ μακρὸν γέρας λαχεῖν.</l>
<l>πέμψον τινʼ ἡμῖν ἄγγελον, κακὴν φάτιν</l>
<l>Τεύκρῳ φέροντα, πρῶτος ὥς με βαστάσῃ</l>
<l>πεπτῶτα τῷδε περὶ νεορράντῳ ξίφει,</l>
<l>καὶ μὴ πρὸς ἐχθρῶν του κατοπτευθεὶς πάρος</l>
<l n="830">ῥιφθῶ κυσὶν πρόβλητος οἰωνοῖς θʼ ἕλωρ.</l>
<l>τοσαῦτά σʼ, ὦ Ζεῦ, προστρέπω, καλῶ δʼ ἅμα</l>
<l>πομπαῖον Ἑρμῆν χθόνιον εὖ με κοιμίσαι,</l>
<l>ξὺν ἀσφαδάστῳ καὶ ταχεῖ πηδήματι</l>
<l>πλευρὰν διαρρήξαντα τῷδε φασγάνῳ.</l>
<l n="835">καλῶ δʼ ἀρωγοὺς τὰς ἀεί τε παρθένους</l>
<l>ἀεί θʼ ὁρώσας πάντα τἀν βροτοῖς πάθη,</l>
<l>σεμνὰς Ἐρινῦς τανύποδας, μαθεῖν ἐμὲ</l>
<l>πρὸς τῶν Ἀτρειδῶν ὡς διόλλυμαι τάλας,</l>
<l>καί σφας κακοὺς κάκιστα καὶ πανωλέθρους</l>
<l n="840">ξυναρπάσειαν, ὥσπερ εἰσορῶσʼ ἐμὲ</l>
<l>
<del>αὐτοσφαγῆ πίπτοντα, τὼς αὐτοσφαγεῖς</del>
</l>
<l>
<del>πρὸς τῶν φιλίστων ἐκγόνων ὀλοίατο.</del>
</l>
<l>ἴτʼ, ὦ ταχεῖαι ποίνιμοί τʼ Ἐρινύες,</l>
<l>γεύεσθε, μὴ φείδεσθε πανδήμου στρατοῦ·</l>
<l n="845">σὺ δʼ, ὦ τὸν αἰπὺν οὐρανὸν διφρηλατῶν</l>
<l>Ἥλιε, πατρῴαν τὴν ἐμὴν ὅταν χθόνα</l>
<l>ἴδῃς, ἐπισχὼν χρυσόνωτον ἡνίαν</l>
<l>ἄγγειλον ἄτας τὰς ἐμὰς μόρον τʼ ἐμὸν</l>
<l>γέροντι πατρὶ τῇ τε δυστήνῳ τροφῷ.</l>
<l n="850">ἦ που τάλαινα, τήνδʼ ὅταν κλύῃ φάτιν,</l>
<l>ἥσει μέγαν κωκυτὸν ἐν πάσῃ πόλει.</l>
<l>ἀλλʼ οὐδὲν ἔργον ταῦτα θρηνεῖσθαι μάτην,</l>
<l>ἀλλʼ ἀρκτέον τὸ πρᾶγμα σὺν τάχει τινί.</l>
<l>ὦ Θάνατε Θάνατε, νῦν μʼ ἐπίσκεψαι μολών.</l>
<l n="855">καίτοι σὲ μὲν κἀκεῖ προσαυδήσω ξυνών.</l>
<l>σὲ δʼ, ὦ φαεννῆς ἡμέρας τὸ νῦν σέλας,</l>
<l>καὶ τὸν διφρευτὴν Ἥλιον προσεννέπω,</l>
<l>πανύστατον δὴ κοὔποτʼ αὖθις ὕστερον.</l>
<l>ὦ φέγγος, ὦ γῆς ἱερὸν οἰκείας πέδον</l>
<l n="860">Σαλαμῖνος, ὦ πατρῷον ἑστίας βάθρον</l>
<l>κλειναί τʼ Ἀθῆναι καὶ τὸ σύντροφον γένος</l>
<l>κρῆναί τε ποταμοί θʼ οἵδε, καὶ τὰ Τρωϊκὰ</l>
<l>πεδία προσαυδῶ, χαίρετʼ, ὦ τροφῆς ἐμοί·</l>
<l>τοῦθʼ ὑμὶν Αἴας τοὔπος ὕστατον θροεῖ,</l>
<l n="865">τὰ δʼ ἄλλʼ ἐν Ἅιδου τοῖς κάτω μυθήσομαι.</l>
<milestone ed="p" n="866" unit="card"/>
</sp>
<div2 type="kommos">
<sp>
<speaker>Ἡμιχόριον 1</speaker>
<l>πόνος πόνῳ πόνον φέρει.</l>
<l>πᾷ πᾷ</l>
<l>πᾷ γὰρ οὐκ ἔβαν ἐγώ;</l>
<l>κοὐδεὶς ἐπίσταταί με συμμαθεῖν τόπος.</l>
<l n="870">ἰδού.</l>
<l>δοῦπον αὖ κλύω τινά.</l>
</sp>
<sp>
<speaker>Ἡμιχόριον 2</speaker>
<l>ἡμῶν γε ναὸς κοινόπλουν ὁμιλίαν.</l>
</sp>
<sp>
<speaker>Ἡμιχόριον 1</speaker>
<l>τί οὖν δή;</l>
</sp>
<sp>
<speaker>Ἡμιχόριον 2</speaker>
<l>πᾶν ἐστίβηται πλευρὸν ἕσπερον νεῶν</l>
</sp>
<sp>
<speaker>Ἡμιχόριον 1</speaker>
<l n="875">ἔχεις οὖν;</l>
</sp>
<sp>
<speaker>Ἡμιχόριον 2</speaker>
<l>πόνου γε πλῆθος, κοὐδὲν εἰς ὄψιν πλέον.</l>
</sp>
<sp>
<speaker>Ἡμιχόριον 1</speaker>
<l>ἀλλʼ οὐδὲ μὲν δὴ τὴν ἀφʼ ἡλίου βολῶν</l>
<l>κέλευθον ἁνὴρ οὐδαμοῦ δηλοῖ φανείς.</l>
<milestone ed="p" n="879" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>τίς ἂν δῆτά μοι, τίς ἂν φιλοπόνων</l>
<l n="880">ἁλιαδᾶν ἔχων ἀΰπνους ἄγρας,</l>
<l n="883">ἢ τίς Ὀλυμπιάδων θεᾶν ἢ ῥυτῶν</l>
<l n="884">Βοσπορίων ποταμῶν, τὸν ὠμόθυμον</l>
<l n="885">εἴ ποθι πλαζόμενον λεύσσων</l>
<l>ἀπύοι; σχέτλια γὰρ</l>
<l>ἐμέ γε τὸν μακρῶν ἀλάταν πόνων</l>
<l>οὐρίῳ μὴ πελάσαι δρόμῳ,</l>
<l n="890">ἀλλʼ ἀμενηνὸν ἄνδρα μὴ λεύσσειν ὅπου.</l>
</sp>
<sp>
<speaker>Τέκμησσα</speaker>
<l>ἰώ μοί μοι.</l>
</sp>
<sp>
<speaker>Χορός</speaker>
<l>τίνος βοὴ πάραυλος ἐξέβη νάπους;</l>
</sp>
<sp>
<speaker>Τέκμησσα</speaker>
<l>ἰὼ τλήμων.</l>
</sp>
<sp>
<speaker>Χορός</speaker>
<l>τὴν δουρίληπτον δύσμορον νύμφην ὁρῶ</l>
<l n="895">Τέκμησσαν, οἴκτῳ, τῷδε συγκεκραμένην.</l>
</sp>
<sp>
<speaker>Τέκμησσα</speaker>
<l>ᾤχωκʼ, ὄλωλα, διαπεπόρθημαι, φίλοι.</l>
</sp>
<sp>
<speaker>Χορός</speaker>
<l>τί δʼ ἔστιν;</l>
</sp>
<sp>
<speaker>Τέκμησσα</speaker>
<l>Αἴας ὅδʼ ἡμῖν ἀρτίως νεοσφαγὴς</l>
<l>κεῖται, κρυφαίῳ φασγάνῳ περιπτυχής.</l>
</sp>
<sp>
<speaker>Χορός</speaker>
<l n="900">ὤμοι ἐμῶν νόστων·</l>
<l>ὤμοι, κατέπεφνες, ἄναξ,</l>
<l>τόνδε συνναύταν, τάλας</l>
<l>ὦ ταλαίφρων γύναι·</l>
</sp>
<sp>
<speaker>Τέκμησσα</speaker>
<l n="905">ὡς ὧδε τοῦδʼ ἔχοντος αἰάζειν πάρα.</l>
</sp>
<sp>
<speaker>Χορός</speaker>
<l>τίνος ποτʼ ἆρʼ ἔπραξε χειρὶ δύσμορος;</l>
</sp>
<sp>
<speaker>Τέκμησσα</speaker>
<l>αὐτὸς πρὸς αὑτοῦ, δῆλον· ἐν γάρ οἱ χθονὶ</l>
<l n="910">πηκτὸν τόδʼ ἔγχος περιπετὲς κατηγορεῖ.</l>
</sp>
<sp>
<speaker>Χορός</speaker>
<l>ὤμοι ἐμᾶς ἄτας, οἶος ἄρʼ αἱμάχθης, ἄφαρκτος φίλων·</l>
<l>ἐγὼ δʼ ὁ πάντα κωφός, ὁ πάντʼ ἄϊδρις, κατημέλησα.  πᾷ πᾷ</l>
<l>κεῖται ὁ δυστράπελος, δυσώνυμος Αἴας;</l>
</sp>
<milestone ed="p" n="915" unit="card"/>
<sp>
<speaker>Τέκμησσα</speaker>
<l n="915">οὔτοι θεατός· ἀλλά νιν περιπτυχεῖ</l>
<l>φάρει καλύψω τῷδε παμπήδην, ἐπεὶ</l>
<l>οὐδεὶς ἄν, ὅστις καὶ φίλος, τλαίη βλέπειν</l>
<l>φυσῶντʼ ἄνω πρὸς ῥῖνας ἔκ τε φοινίας</l>
<l n="920">πληγῆς μελανθὲν αἷμʼ ἀπʼ οἰκείας σφαγῆς.</l>
<l>οἴμοι, τί δράσω; τίς σε βαστάσει φίλων;</l>
<l>ποῦ Τεῦκρος; ὡς ἀκμαῖʼ ἄν, εἰ βαίη, μόλοι,</l>
<l>πεπτῶτʼ ἀδελφὸν τόνδε συγκαθαρμόσαι.</l>
<l>ὦ δύσμορʼ Αἴας, οἷος ὢν οἵως ἔχεις,</l>
<l n="925">ὡς καὶ παρʼ ἐχθροῖς ἄξιος θρήνων τυχεῖν.</l>
<milestone ed="p" n="926" unit="card"/>
</sp>
</div2>
<div2 type="antistrophe" n="1">
<sp>
<speaker>Χορός</speaker>
<l>ἔμελλες, τάλας, ἔμελλες χρόνῳ</l>
<l>στερεόφρων ἄρʼ ἐξανύσσειν κακὰν</l>
<l n="930">μοῖραν ἀπειρεσίων πόνων.  τοῖά μοι</l>
<l>πάννυχα καὶ φαέθοντʼ ἀνεστέναζες</l>
<l>ὠμόφρων ἐχθοδόπʼ Ἀτρείδαις</l>
<l>οὐλίῳ σὺν πάθει.</l>
<l>μέγας ἄρʼ ἦν ἐκεῖνος ἄρχων χρόνος</l>
<l n="935">πημάτων, ἦμος ἀριστόχειρ</l>
<l>............ὅπλων ἔκειτʼ ἀγὼν πέρι.</l>
</sp>
<sp>
<speaker>Τέκμησσα</speaker>
<l>ἰώ μοί μοι.</l>
</sp>
<sp>
<speaker>Χορός</speaker>
<l>χωρεῖ πρὸς ἧπαρ, οἶδα, γενναία δύη.</l>
</sp>
<sp>
<speaker>Τέκμησσα</speaker>
<l>ἰώ μοί μοι.</l>
</sp>
<sp>
<speaker>Χορός</speaker>
<l n="940">οὐδέν σʼ ἀπιστῶ καὶ δὶς οἰμῶξαι, γύναι,</l>
<l>τοιοῦδʼ ἀποβλαφθεῖσαν ἀρτίως φίλου.</l>
</sp>
<sp>
<speaker>Τέκμησσα</speaker>
<l>σοὶ μὲν δοκεῖν ταῦτʼ ἔστʼ, ἐμοὶ δʼ ἄγαν φρονεῖν.</l>
</sp>
<sp>
<speaker>Χορός</speaker>
<l>ξυναυδῶ.</l>
</sp>
<sp>
<speaker>Τέκμησσα</speaker>
<l>οἴμοι, τέκνον, πρὸς οἷα δουλείας ζυγὰ</l>
<l n="945">χωροῦμεν, οἷοι νῷν ἐφεστᾶσιν σκοποί.</l>
</sp>
<sp>
<speaker>Χορός</speaker>
<l>ὤμοι, ἀναλγήτων</l>
<l>δισσῶν ἐθρόησας ἄναυδʼ</l>
<l>ἔργʼ Ἀτρειδᾶν τῷδʼ ἄχει.</l>
<l>ἀλλʼ ἀπείργοι θεός.</l>
</sp>
<sp>
<speaker>Τέκμησσα</speaker>
<l n="950">οὐκ ἂν τάδʼ ἔστη τῇδε μὴ θεῶν μέτα.</l>
</sp>
<sp>
<speaker>Χορός</speaker>
<l>ἄγαν ὑπερβριθὲς γὰρ ἄχθος ἤνυσαν.</l>
</sp>
<sp>
<speaker>Τέκμησσα</speaker>
<l>τοιόνδε μέντοι Ζηνὸς ἡ δεινὴ θεὸς</l>
<l>Παλλὰς φυτεύει πῆμʼ Ὀδυσσέως χάριν.</l>
</sp>
<sp>
<speaker>Χορός</speaker>
<l n="955">ἦ ῥα κελαινώπαν θυμὸν ἐφυβρίζει πολύτλας ἀνήρ,</l>
<l>γελᾷ δὲ τοῖσδε μαινομένοις ἄχεσιν πολὺν γέλωτα, φεῦ φεῦ,</l>
<l n="960">ξύν τε διπλοῖ βασιλῆς κλύοντες Ἀτρεῖδαι.</l>
</sp>
<milestone ed="p" n="961" unit="card"/>
</div2>
</div1>
<div1 type="episode">
<sp>
<speaker>Τέκμησσα</speaker>
<l>οἱ δʼ οὖν γελώντων κἀπιχαιρόντων κακοῖς</l>
<l>τοῖς τοῦδʼ· ἴσως τοι, κεἰ βλέποντα μὴ ʼπόθουν,</l>
<l>θανόντʼ ἂν οἰμώξειαν ἐν χρείᾳ δορός.</l>
<l>οἱ γὰρ κακοὶ γνώμαισι τἀγαθὸν χεροῖν</l>
<l n="965">ἔχοντες οὐκ ἴσασι, πρίν τις ἐκβάλῃ.</l>
<l>ἐμοὶ πικρὸς τέθνηκεν ἢ κείνοις γλυκύς,</l>
<l>αὑτῷ δὲ τερπνός· ὧν γὰρ ἠράσθη τυχεῖν</l>
<l>ἐκτήσαθʼ αὑτῷ, θάνατον ὅνπερ ἤθελεν.</l>
<l>τί δῆτα τοῦδʼ ἐπεγγελῷεν ἂν κάτα;</l>
<l n="970">θεοῖς τέθνηκεν οὗτος, οὐ κείνοισιν, οὔ.</l>
<l>πρὸς ταῦτʼ Ὀδυσσεὺς ἐν κενοῖς ὑβριζέτω.</l>
<l>Αἴας γὰρ αὐτοῖς οὐκέτʼ ἐστίν, ἀλλʼ ἐμοὶ</l>
<l>λιπὼν ἀνίας καὶ γόους διοίχεται.</l>
</sp>
<sp>
<speaker>Τεῦκρος</speaker>
<l>ἰώ μοί μοι.</l>
</sp>
<sp>
<speaker>Χορός</speaker>
<l n="975">σίγησον· αὐδὴν γὰρ δοκῶ Τεύκρου κλύειν</l>
<l>βοῶντος ἄτης τῆσδʼ ἐπίσκοπον μέλος.</l>
</sp>
<sp>
<speaker>Τεῦκρος</speaker>
<l>ὦ φίλτατʼ Αἴας, ὦ ξύναιμον ὄμμʼ ἐμοί,</l>
<l>ἆρʼ ἠμπόληκας, ὥσπερ ἡ φάτις κρατεῖ;</l>
</sp>
<sp>
<speaker>Χορός</speaker>
<l>ὄλωλεν ἁνήρ, Τεῦκρε, τοῦτʼ ἐπίστασο.</l>
</sp>
<sp>
<speaker>Τεῦκρος</speaker>
<l n="980">ὤμοι βαρείας ἆρα τῆς ἐμῆς τύχης.</l>
</sp>
<sp>
<speaker>Χορός</speaker>
<l>ὡς ὧδʼ ἐχόντων</l>
</sp>
<sp>
<speaker>Τεῦκρος</speaker>
<l>ὦ τάλας ἐγώ, τάλας.</l>
</sp>
<sp>
<speaker>Χορός</speaker>
<l>πάρα στενάζειν.</l>
</sp>
<sp>
<speaker>Τεῦκρος</speaker>
<l>ὦ περισπερχὲς πάθος.</l>
</sp>
<sp>
<speaker>Χορός</speaker>
<l>ἄγαν γε, Τεῦκρε.</l>
</sp>
<sp>
<speaker>Τεῦκρος</speaker>
<l>φεῦ τάλας· τί γὰρ τέκνον</l>
<l>τὸ τοῦδε, ποῦ μοι γῆς κυρεῖ τῆς Τρῳάδος;</l>
</sp>
<sp>
<speaker>Χορός</speaker>
<l>μόνος παρὰ σκηναῖσιν.</l>
</sp>
<sp>
<speaker>Τεῦκρος</speaker>
<l>οὐχ ὅσον τάχος</l>
<l>δῆτʼ αὐτὸν ἄξεις δεῦρο, μή τις ὡς κενῆς</l>
<l>σκύμνον λεαίνης δυσμενῶν ἀναρπάσῃ;</l>
<l>ἴθʼ, ἐγκόνει, σύγκαμνε· τοῖς θανοῦσί τοι</l>
<l>φιλοῦσι πάντες κειμένοις ἐπεγγελᾶν.</l>
</sp>
<sp>
<speaker>Χορός</speaker>
<l n="990">καὶ μὴν ἔτι ζῶν, Τεῦκρε, τοῦδέ σοι μέλειν</l>
<l>ἐφίεθʼ ἁνὴρ κεῖνος, ὥσπερ οὖν μέλει.</l>
<milestone ed="p" n="992" unit="card"/>
</sp>
<sp>
<speaker>Τεῦκρος</speaker>
<l>ὦ τῶν ἁπάντων δὴ θεαμάτων ἐμοὶ</l>
<l>ἄλγιστον ὧν προσεῖδον ὀφθαλμοῖς ἐγώ,</l>
<l>ὁδός θʼ ὁδῶν πασῶν ἀνιάσασα δὴ</l>
<l n="995">μάλιστα τοὐμὸν σπλάγχνον, ἣν δὴ νῦν ἔβην.</l>
<l>ὦ φίλτατʼ Αἴας, τὸν σὸν ὡς ἐπῃσθόμην</l>
<l>μόρον διώκων κἀξιχνοσκοπούμενος.</l>
<l>ὀξεῖα γάρ σου βάξις ὡς θεοῦ τινος</l>
<l>διῆλθʼ Ἀχαιοὺς πάντας ὡς οἴχει θανών.</l>
<l n="1000">ἁγὼ κλύων δύστηνος ἐκποδὼν μὲν ὢν</l>
<l>ὑπεστέναζον, νῦν δʼ ὁρῶν ἀπόλλυμαι.</l>
<l>οἴμοι.</l>
<l>ἴθʼ, ἐκκάλυψον, ὡς ἴδω τὸ πᾶν κακόν.</l>
<l>ὦ δυσθέατον ὄμμα καὶ τόλμης πικρᾶς,</l>
<l n="1005">ὅσας ἀνίας μοι κατασπείρας φθίνεις.</l>
<l>ποῖ γὰρ μολεῖν μοι δυνατόν, εἰς ποίους βροτούς,</l>
<l>τοῖς σοῖς ἀρήξαντʼ ἐν πόνοισι μηδαμοῦ;</l>
<l>ἦ πού με  Τελαμών, σὸς πατὴρ ἐμός θʼ ἅμα,</l>
<l>δέξαιτʼ ἂν εὐπρόσωπος ἵλεώς τʼ ἴσως</l>
<l n="1010">χωροῦντʼ ἄνευ σοῦ.  πῶς γὰρ οὔχ; ὅτῳ πάρα</l>
<l>μηδʼ εὐτυχοῦντι μηδὲν ἥδιον γελᾶν.</l>
<l>οὗτος τί κρύψει; ποῖον οὐχ ἐρεῖ κακὸν</l>
<l>τὸν ἐκ δορὸς γεγῶτα πολεμίου νόθον,</l>
<l>τὸν δειλίᾳ προδόντα καὶ κακανδρίᾳ</l>
<l n="1015">σέ, φίλτατʼ Αἴας, ἢ δόλοισιν, ὡς τὰ σὰ</l>
<l>κράτη θανόντος καὶ δόμους νέμοιμι σούς.</l>
<l>τοιαῦτʼ ἀνὴρ δύσοργος, ἐν γήρᾳ βαρύς,</l>
<l>ἐρεῖ, πρὸς οὐδὲν εἰς ἔριν θυμούμενος.</l>
<l>τέλος δʼ ἀπωστὸς γῆς ἀπορριφθήσομαι,</l>
<l n="1020">δοῦλος λόγοισιν ἀντʼ ἐλευθέρου φανείς.</l>
<l>τοιαῦτα μὲν κατʼ οἶκον· ἐν Τροίᾳ δέ μοι</l>
<l>πολλοὶ μὲν ἐχθροί, παῦρα δʼ ὠφελήσιμα.</l>
<l>καὶ ταῦτα πάντα σοῦ θανόντος ηὑρόμην.</l>
<l>οἴμοι, τί δράσω; πῶς σʼ ἀποσπάσω πικροῦ·</l>
<l n="1025">τοῦδʼ αἰόλου κνώδοντος, ὦ τάλας, ὑφʼ οὗ</l>
<l>φονέως ἄρʼ ἐξέπνευσας; εἶδες ὡς χρόνῳ</l>
<l>ἔμελλέ σʼ Ἕκτωρ καὶ θανὼν ἀποφθίσειν;</l>
<l>σκέψασθε, πρὸς θεῶν, τὴν τύχην δυοῖν βροτοῖν.</l>
<l>Ἕκτωρ μέν, ᾧ δὴ τοῦδʼ ἐδωρήθη πάρα,</l>
<l n="1030">ζωστῆρι πρισθεὶς ἱππικῶν ἐξ ἀντύγων</l>
<l>ἐκνάπτετʼ αἰέν, ἔστʼ ἀπέψυξεν βίον·</l>
<l>οὗτος δʼ ἐκείνου τήνδε δωρεὰν ἔχων</l>
<l>πρὸς τοῦδʼ ὄλωλε θανασίμῳ πεσήματι.</l>
<l>ἆρʼ οὐκ Ἐρινὺς τοῦτʼ ἐχάλκευσεν ξίφος</l>
<l n="1035">κἀκεῖνον Ἅιδης, δημιουργὸς ἄγριος;</l>
<l>ἐγὼ μὲν οὖν καὶ ταῦτα καὶ τὰ πάντʼ ἀεὶ</l>
<l>φάσκοιμʼ ἂν ἀνθρώποισι μηχανᾶν θεούς·</l>
<l>ὅτῳ δὲ μὴ τάδʼ ἐστὶν ἐν γνώμῃ φίλα,</l>
<l>κεῖνός τʼ ἐκεῖνα στεργέτω κἀγὼ τάδε.</l>
<milestone ed="p" n="1040" unit="card"/>
</sp>
<sp>
<speaker>Χορός</speaker>
<l n="1040">μὴ τεῖνε μακράν, ἀλλʼ ὅπως κρύψεις τάφῳ</l>
<l>φράζου τὸν ἄνδρα χὤ τι μυθήσει τάχα.</l>
<l>βλέπω γὰρ ἐχθρὸν φῶτα, καὶ τάχʼ ἂν κακοῖς</l>
<l>γελῶν ἃ δὴ κακοῦργος ἐξίκοιτʼ ἀνήρ.</l>
</sp>
<sp>
<speaker>Τεῦκρος</speaker>
<l>τίς δʼ ἐστὶν ὅντινʼ ἄνδρα προσλεύσσεις στρατοῦ;</l>
</sp>
<sp>
<speaker>Χορός</speaker>
<l n="1045">Μενέλαος, ᾧ δὴ τόνδε πλοῦν ἐστείλαμεν.</l>
</sp>
<sp>
<speaker>Τεῦκρος</speaker>
<l>ὁρῶ· μαθεῖν γὰρ ἐγγὺς ὢν οὐ δυσπετής.</l>
</sp>
<sp>
<speaker>Μενέλαος</speaker>
<l>οὗτος, σὲ φωνῶ τόνδε τὸν νεκρὸν χεροῖν</l>
<l>μὴ συγκομίζειν, ἀλλʼ ἐᾶν ὅπως ἔχει.</l>
</sp>
<sp>
<speaker>Τεῦκρος</speaker>
<l>τίνος χάριν τοσόνδʼ ἀνήλωσας λόγον;</l>
</sp>
<sp>
<speaker>Μενέλαος</speaker>
<l n="1050">δοκοῦντʼ ἐμοί, δοκοῦντα δʼ ὃς κραίνει στρατοῦ.</l>
</sp>
<sp>
<speaker>Τεῦκρος</speaker>
<l>οὔκουν ἂν εἴποις ἥντινʼ αἰτίαν προθείς;</l>
</sp>
<sp>
<speaker>Μενέλαος</speaker>
<l>ὁθούνεκʼ αὐτὸν ἐλπίσαντες οἴκοθεν</l>
<l>ἄγειν Ἀχαιοῖς ξύμμαχόν τε καὶ φίλον,</l>
<l>ἐξηύρομεν ζητοῦντες ἐχθίω Φρυγῶν·</l>
<l n="1055">ὅστις στρατῷ ξύμπαντι βουλεύσας φόνον</l>
<l>νύκτωρ ἐπεστράτευσεν, ὡς ἕλοι δόρει·</l>
<l>κεἰ μὴ θεῶν τις τήνδε πεῖραν ἔσβεσεν,</l>
<l>ἡμεῖς μὲν ἂν τήνδʼ ἣν ὅδʼ εἴληχεν τύχην</l>
<l>θανόντες ἂν προυκείμεθʼ αἰσχίστῳ μόρῳ,</l>
<l n="1060">οὗτος δʼ ἂν ἔζη.  νῦν δʼ ἐνήλλαξεν θεὸς</l>
<l>τὴν τοῦδʼ ὕβριν πρὸς μῆλα καὶ ποίμνας πεσεῖν.</l>
<l>ὧν εἵνεκʼ αὐτὸν οὔτις ἔστʼ ἀνὴρ σθένων</l>
<l>τοσοῦτον ὥστε σῶμα τυμβεῦσαι τάφῳ,</l>
<l>ἀλλʼ ἀμφὶ χλωρὰν ψάμαθον ἐκβεβλημένος</l>
<l n="1065">ὄρνισι φορβὴ παραλίοις γενήσεται.</l>
<l>πρὸς ταῦτα μηδὲν δεινὸν ἐξάρῃς μένος.</l>
<l>εἰ γὰρ βλέποντος μὴ ʼδυνήθημεν κρατεῖν,</l>
<l>πάντως θανόντος γʼ ἄρξομεν, κἂν μὴ θέλῃς,</l>
<l>χερσὶν παρευθύνοντες· οὐ γὰρ ἔσθʼ ὅπου</l>
<l n="1070">λόγων γʼ ἀκοῦσαι ζῶν ποτʼ ἠθέλησʼ ἐμῶν.</l>
<l>καίτοι κακοῦ πρὸς ἀνδρὸς ὄντα δημότην</l>
<l>μηδὲν δικαιοῦν τῶν ἐφεστώτων κλύειν.</l>
<l>οὐ γάρ ποτʼ οὔτʼ ἂν ἐν πόλει νόμοι καλῶς</l>
<l>φέροιντʼ ἄν, ἔνθα μὴ καθεστήκῃ δέος,</l>
<l n="1075">οὔτʼ ἂν στρατός γε σωφρόνως ἄρχοιτʼ ἔτι,</l>
<l>μηδὲν φόβου πρόβλημα μηδʼ αἰδοῦς ἔχων.</l>
<l>ἀλλʼ ἄνδρα χρή, κἂν σῶμα γεννήσῃ μέγα,</l>
<l>δοκεῖν πεσεῖν ἂν κἂν ἀπὸ σμικροῦ κακοῦ.</l>
<l>δέος γὰρ ᾧ πρόσεστιν αἰσχύνη θʼ ὁμοῦ,</l>
<l n="1080">σωτηρίαν ἔχοντα τόνδʼ ἐπίστασο·</l>
<l>ὅπου δʼ ὑβρίζειν δρᾶν θʼ ἃ βούλεται παρῇ,</l>
<l>ταύτην νόμιζε τὴν πόλιν χρόνῳ ποτὲ</l>
<l>ἐξ οὐρίων δραμοῦσαν εἰς βυθὸν πεσεῖν.</l>
<l>ἀλλʼ ἑστάτω μοι καὶ δέος τι καίριον,</l>
<l n="1085">καὶ μὴ δοκῶμεν δρῶντες ἃν ἡδώμεθα</l>
<l>οὐκ ἀντιτίσειν αὖθις ἂν λυπώμεθα.</l>
<l>ἕρπει παραλλὰξ ταῦτα.  πρόσθεν οὗτος ἦν</l>
<l>αἴθων ὑβριστής, νῦν δʼ ἐγὼ μέγʼ αὖ φρονῶ.</l>
<l>καί σοι προφωνῶ τόνδε μὴ θάπτειν, ὅπως</l>
<l n="1090">μὴ τόνδε θάπτων αὐτὸς εἰς ταφὰς πέσῃς.</l>
<milestone ed="p" n="1091" unit="card"/>
</sp>
<sp>
<speaker>Χορός</speaker>
<l>Μενέλαε, μὴ γνώμας ὑποστήσας σοφὰς</l>
<l>εἶτʼ αὐτὸς ἐν θανοῦσιν ὑβριστὴς γένῃ.</l>
</sp>
<sp>
<speaker>Τεῦκρος</speaker>
<l>οὐκ ἄν ποτʼ, ἄνδρες, ἄνδρα θαυμάσαιμʼ ἔτι,</l>
<l>ὃς μηδὲν ὢν γοναῖσιν εἶθʼ ἁμαρτάνει,</l>
<l n="1095">ὅθʼ οἱ δοκοῦντες εὐγενεῖς πεφυκέναι</l>
<l>τοιαῦθʼ ἁμαρτάνουσιν ἐν λόγοις ἔπη·</l>
<l>ἄγʼ εἴπʼ ἀπʼ ἀρχῆς αὖθις, ἦ σὺ φὴς ἄγειν</l>
<l>τόνδʼ ἄνδρʼ Ἀχαιοῖς δεῦρο σύμμαχον λαβών;</l>
<l>οὐκ αὐτὸς ἐξέπλευσεν ὡς αὑτοῦ κρατῶν;</l>
<l n="1100">ποῦ σὺ στρατηγεῖς τοῦδε; ποῦ δὲ σοὶ λεῶν</l>
<l>ἔξεστʼ ἀνάσσειν ὧν ὅδʼ ἤγαγʼ οἴκοθεν;</l>
<l>Σπάρτης ἀνάσσων ἦλθες, οὐχ ἡμῶν κρατῶν·</l>
<l>οὐδʼ ἔσθʼ ὅπου σοὶ τόνδε κοσμῆσαι πλέον</l>
<l>ἀρχῆς ἔκειτο θεσμὸς ἢ καὶ τῷδε σέ.</l>
<l n="1105">ὕπαρχος ἄλλων δεῦρʼ ἔπλευσας, οὐχ ὅλων</l>
<l>στρατηγός, ὥστʼ Αἴαντος ἡγεῖσθαί ποτε.</l>
<l>ἀλλʼ ὧνπερ ἄρχεις ἄρχε καὶ τὰ σέμνʼ ἔπη</l>
<l>κόλαζʼ ἐκείνους· τόνδε δʼ, εἴτε μὴ σὺ φὴς</l>
<l>εἴθʼ ἅτερος στρατηγός, εἰς ταφὰς ἐγὼ</l>
<l n="1110">θήσω δικαίως, οὐ τὸ σὸν δείσας στόμα.</l>
<l>οὐ γάρ τι τῆς σῆς εἵνεκʼ ἐστρατεύσατο</l>
<l>γυναικός, ὥσπερ οἱ πόνου πολλοῦ πλέῳ,</l>
<l>ἀλλʼ εἵνεχʼ ὅρκων οἷσιν ἦν ἐνώμοτος,</l>
<l>σοῦ δʼ οὐδέν· οὐ γὰρ ἠξίου τοὺς μηδένας.</l>
<l n="1115">πρὸς ταῦτα πλείους δεῦρο κήρυκας λαβὼν</l>
<l>καὶ τὸν στρατηγὸν ἧκε, τοῦ δὲ σοῦ ψόφου</l>
<l>οὐκ ἂν στραφείην, ἕως ἂν ᾖς οἷός περ εἶ.</l>
</sp>
<sp>
<speaker>Χορός</speaker>
<l>οὐδʼ αὖ τοιαύτην γλῶσσαν ἐν κακοῖς φιλῶ·</l>
<l>τὰ σκληρὰ γάρ τοι, κἂν ὑπέρδικʼ ᾖ, δάκνει.</l>
<milestone ed="p" n="1120" unit="card"/>
</sp>
<sp>
<speaker>Μενέλαος</speaker>
<l n="1120">ὁ τοξότης ἔοικεν οὐ σμικρὸν φρονεῖν.</l>
</sp>
<sp>
<speaker>Τεῦκρος</speaker>
<l>οὐ γὰρ βάναυσον τὴν τέχνην ἐκτησάμην.</l>
</sp>
<sp>
<speaker>Μενέλαος</speaker>
<l>μέγʼ ἄν τι κομπάσειας, ἀσπίδʼ εἰ λάβοις.</l>
</sp>
<sp>
<speaker>Τεῦκρος</speaker>
<l>κἂν ψιλὸς ἀρκέσαιμι σοί γʼ ὡπλισμένῳ.</l>
</sp>
<sp>
<speaker>Μενέλαος</speaker>
<l>ἡ γλῶσσά σου τὸν θυμὸν ὡς δεινὸν τρέφει.</l>
</sp>
<sp>
<speaker>Τεῦκρος</speaker>
<l n="1125">ξὺν τῷ δικαίῳ γὰρ μέγʼ ἔξεστιν φρονεῖν.</l>
</sp>
<sp>
<speaker>Μενέλαος</speaker>
<l>δίκαια γὰρ τόνδʼ εὐτυχεῖν κτείναντά με;</l>
</sp>
<sp>
<speaker>Τεῦκρος</speaker>
<l>κτείναντα; δεινόν γʼ εἶπας, εἰ καὶ ζῇς θανών.</l>
</sp>
<sp>
<speaker>Μενέλαος</speaker>
<l>θεὸς γὰρ ἐκσῴζει με, τῷδε δʼ οἴχομαι.</l>
</sp>
<sp>
<speaker>Τεῦκρος</speaker>
<l>μή νυν ἀτίμα θεούς, θεοῖς σεσωσμένος.</l>
</sp>
<sp>
<speaker>Μενέλαος</speaker>
<l n="1130">ἐγὼ γὰρ ἂν ψέξαιμι δαιμόνων νόμους;</l>
</sp>
<sp>
<speaker>Τεῦκρος</speaker>
<l>εἰ τοὺς θανόντας οὐκ ἐᾷς θάπτειν παρών.</l>
</sp>
<sp>
<speaker>Μενέλαος</speaker>
<l>τούς γʼ αὐτὸς αὑτοῦ πολεμίους.  οὐ γὰρ καλόν.</l>
</sp>
<sp>
<speaker>Τεῦκρος</speaker>
<l>ἦ σοὶ γὰρ Αἴας πολέμιος προύστη ποτέ;</l>
</sp>
<sp>
<speaker>Μενέλαος</speaker>
<l>μισοῦντʼ ἐμίσει· καὶ σὺ τοῦτʼ ἠπίστασο.</l>
</sp>
<sp>
<speaker>Τεῦκρος</speaker>
<l n="1135">κλέπτης γὰρ αὐτοῦ ψηφοποιὸς ηὑρέθης.</l>
</sp>
<sp>
<speaker>Μενέλαος</speaker>
<l>ἐν τοῖς δικασταῖς, κοὐκ ἐμοί, τόδʼ ἐσφάλη.</l>
</sp>
<sp>
<speaker>Τεῦκρος</speaker>
<l>πόλλʼ ἂν κακῶς λάθρᾳ σὺ κλέψειας κακά.</l>
</sp>
<sp>
<speaker>Μενέλαος</speaker>
<l>τοῦτʼ εἰς ἀνίαν τοὔπος ἔρχεταί τινι.</l>
</sp>
<sp>
<speaker>Τεῦκρος</speaker>
<l>οὐ μᾶλλον, ὡς ἔοικεν, ἢ λυπήσομεν.</l>
</sp>
<sp>
<speaker>Μενέλαος</speaker>
<l n="1140">ἕν σοι φράσω· τόνδʼ ἐστὶν οὐχὶ θαπτέον.</l>
</sp>
<sp>
<speaker>Τεῦκρος</speaker>
<l>ἀλλʼ ἀντακούσει τοῦτον ὡς τεθάψεται.</l>
</sp>
<sp>
<speaker>Μενέλαος</speaker>
<l>ἤδη ποτʼ εἶδον ἄνδρʼ ἐγὼ γλώσσῃ θρασὺν</l>
<l>ναύτας ἐφορμήσαντα χειμῶνος τὸ πλεῖν,</l>
<l>ᾧ φθέγμʼ ἂν οὐκ ἂν ηὗρες, ἡνίκʼ ἐν κακῷ</l>
<l n="1145">χειμῶνος εἴχετʼ, ἀλλʼ ὑφʼ εἵματος κρυφεὶς</l>
<l>πατεῖν παρεῖχε τῷ θέλοντι ναυτίλων.</l>
<l>οὕτω δὲ καὶ σὲ καὶ τὸ σὸν λάβρον στόμα</l>
<l>σμικροῦ νέφους τάχʼ ἄν τις ἐκπνεύσας μέγας</l>
<l>χειμὼν κατασβέσειε τὴν πολλὴν βοήν.</l>
<milestone ed="p" n="1150" unit="card"/>
</sp>
<sp>
<speaker>Τεῦκρος</speaker>
<l n="1150">ἐγὼ δέ γʼ ἄνδρʼ ὄπωπα μωρίας πλέων,</l>
<l>ὃς ἐν κακοῖς ὕβριζε τοῖσι τῶν πέλας.</l>
<l>κᾆτʼ αὐτὸν εἰσιδών τις ἐμφερὴς ἐμοὶ</l>
<l>ὀργήν θʼ ὅμοιος εἶπε τοιοῦτον λόγον·</l>
<l>ὤνθρωπε, μὴ δρᾶ τοὺς τεθνηκότας κακῶς·</l>
<l n="1155">εἰ γὰρ ποήσεις, ἴσθι πημανούμενος.</l>
<l>τοιαῦτʼ ἄνολβον ἄνδρʼ ἐνουθέτει παρών.</l>
<l>ὁρῶ δέ τοί νιν, κἄστιν, ὡς ἐμοὶ δοκεῖ,</l>
<l>οὐδείς ποτʼ ἄλλος ἢ σύ.  μῶν ᾐνιξάμην;</l>
</sp>
<sp>
<speaker>Μενέλαος</speaker>
<l>ἄπειμι· καὶ γὰρ αἰσχρόν, εἰ πύθοιτό τις</l>
<l n="1160">λόγοις κολάζειν ᾧ βιάζεσθαι πάρα.</l>
</sp>
<sp>
<speaker>Τεῦκρος</speaker>
<l>ἄφερπέ νυν· κἀμοὶ γὰρ αἴσχιστον κλύειν</l>
<l>ἀνδρὸς ματαίου φλαῦρʼ ἔπη μυθουμένου.</l>
<milestone ed="p" n="1163" unit="card"/>
</sp>
<div2 type="anapests">
<sp>
<speaker>Χορός</speaker>
<l>ἔσται μεγάλης ἔριδός τις ἀγών.</l>
<l>ἀλλʼ ὡς δύνασαι, Τεῦκρε, ταχύνας</l>
<l n="1165">σπεῦσον κοίλην κάπετόν τινʼ ἰδεῖν</l>
<l>τῷδʼ, ἔνθα βροτοῖς τὸν ἀείμνηστον</l>
<l>τάφον εὐρώεντα καθέξει.</l>
<milestone ed="p" n="1168" unit="card"/>
</sp>
</div2>
<div2 type="dialogue">
<sp>
<speaker>Τεῦκρος</speaker>
<l>καὶ μὴν ἐς αὐτὸν καιρὸν οἵδε πλησίοι</l>
<l>πάρεισιν ἀνδρὸς τοῦδε παῖς τε καὶ γυνή,</l>
<l n="1170">τάφον περιστελοῦντε δυστήνου νεκροῦ.</l>
<l>ὦ παῖ, πρόσελθε δεῦρο καὶ σταθεὶς πέλας</l>
<l>ἱκέτης ἔφαψαι πατρός, ὅς σʼ ἐγείνατο.</l>
<l>θάκει δὲ προστρόπαιος ἐν χεροῖν ἔχων</l>
<l>κόμας ἐμὰς καὶ τῆσδε καὶ σαυτοῦ τρίτου,</l>
<l n="1175">ἱκτήριον θησαυρόν.  εἰ δέ τις στρατοῦ</l>
<l>βίᾳ σʼ ἀποσπάσειε τοῦδε τοῦ νεκροῦ,</l>
<l>κακὸς κακῶς ἄθαπτος ἐκπέσοι χθονός,</l>
<l>γένους ἅπαντος ῥίζαν ἐξημημένος,</l>
<l>αὔτως ὅπωσπερ τόνδʼ ἐγὼ τέμνω πλόκον.</l>
<l n="1180">ἔχʼ αὐτόν, ὦ παῖ, καὶ φύλασσε, μηδέ σε</l>
<l>κινησάτω τις, ἀλλὰ προσπεσὼν ἔχου.</l>
<l>ὑμεῖς τε μὴ γυναῖκες ἀντʼ ἀνδρῶν πέλας</l>
<l>παρέστατʼ, ἀλλʼ ἀρήγετʼ, ἔστʼ ἐγὼ μολὼν</l>
<l>τάφου μεληθῶ τῷδε, κἂν μηδεὶς ἐᾷ.</l>
<milestone ed="p" n="1185" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l n="1185">τίς ἄρα νέατος ἐς πότε λήξει πολυπλάγκτων ἐτέων ἀριθμός,</l>
<l>τὰν ἄπαυστον αἰὲν ἐμοὶ δορυσσοήτων</l>
<l>μόχθων ἄταν ἐπάγων</l>
<l n="1190">ἄν τὰν εὐρώδεα Τρωΐαν,</l>
<l>δύστανον ὄνειδος Ἑλλάνων;</l>
</sp>
<milestone ed="p" n="1192" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ὄφελε πρότερον αἰθέρα δῦναι μέγαν ἢ τὸν πολύκοινον Ἅιδαν</l>
<l n="1195">κεῖνος ἁνήρ, ὃς στυγερῶν ἔδειξεν ὅπλων</l>
<l>Ἕλλασιν κοινὸν Ἄρη.</l>
<l>ἰὼ πόνοι πρόγονοι πόνων·</l>
<l>κεῖνος γὰρ ἔπερσεν ἀνθρώπους.</l>
</sp>
<milestone ed="p" n="1199" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ἐκεῖνος οὔτε στεφάνων</l>
<l n="1200">οὔτε βαθεῖαν κυλίκων</l>
<l>νεῖμεν ἐμοὶ τέρψιν ὁμιλεῖν,</l>
<l>οὔτε γλυκὺν αὐλῶν ὄτοβον,</l>
<l>δύσμορος, οὔτʼ ἐννυχίαν</l>
<l>τέρψιν ἰαύειν.</l>
<l n="1205">ἐρώτων δʼ ἐρώτων ἀπέπαυσεν, ὤμοι.</l>
<l>κεῖμαι δʼ, ἀμέριμνος οὕτως,</l>
<l>ἀεὶ πυκιναῖς δρόσοις</l>
<l>τεγγόμενος κόμας,</l>
<l n="1210">λυγρᾶς μνήματα Τροίας.</l>
</sp>
<milestone ed="p" n="1211" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>καὶ πρὶν μὲν αἰὲν νυχίου</l>
<l>δείματος ἦν μοι προβολὰ</l>
<l>καὶ βελέων θούριος Αἴας·</l>
<l>νῦν δʼ οὗτος ἀνεῖται στυγερῷ</l>
<l n="1215">δαίμονι· τίς μοι, τίς ἔτʼ οὖν</l>
<l>τέρψις ἐπέσται;</l>
<l>γενοίμαν ἵνʼ ὑλᾶεν ἔπεστι πόντου</l>
<l>πρόβλημʼ ἁλίκλυστον, ἄκραν</l>
<l n="1220">ὑπὸ πλάκα Σουνίου,</l>
<l>τὰς ἱερὰς ὅπως</l>
<l>προσείποιμεν Ἀθάνας.</l>
</sp>
<milestone ed="p" n="1223" unit="card"/>
</div2>
</div1>
<div1 type="episode">
<sp>
<speaker>Τεῦκρος</speaker>
<l>καὶ μὴν ἰδὼν ἔσπευσα τὸν στρατηλάτην</l>
<l>Ἀγαμέμνονʼ ἡμῖν δεῦρο τόνδʼ ὁρμώμενον·</l>
<l n="1225">δῆλος δέ μοὐστὶ σκαιὸν ἐκλύσων στόμα.</l>
</sp>
<sp>
<speaker>Ἀγαμέμνων</speaker>
<l>σὲ δὴ τὰ δεινὰ ῥήματʼ ἀγγέλλουσί μοι</l>
<l>τλῆναι καθʼ ἡμῶν ὧδʼ ἀνοιμωκτὶ χανεῖν;</l>
<l>σέ τοι, τὸν ἐκ τῆς αἰχμαλωτίδος λέγω,</l>
<l>ἦ που τραφεὶς ἂν μητρὸς εὐγενοῦς ἄπο</l>
<l n="1230">ὑψήλʼ ἐκόμπεις κἀπʼ ἄκρων ὡδοιπόρεις,</l>
<l>ὅτʼ οὐδὲν ὢν τοῦ μηδὲν ἀντέστης ὕπερ,</l>
<l>κοὔτε στρατηγοὺς οὔτε ναυάρχους μολεῖν</l>
<l>ἡμᾶς Ἀχαιῶν οὐδὲ σοῦ διωμόσω</l>
<l>ἀλλʼ αὐτὸς ἄρχων, ὡς σὺ φής, Αἴας ἔπλει.</l>
<l n="1235">ταῦτʼ οὐκ ἀκούειν μεγάλα πρὸς δούλων κακά;</l>
<l>ποίου κέκραγας ἀνδρὸς ὧδʼ ὑπέρφρονα;</l>
<l>ποῖ βάντος ἢ ποῦ στάντος οὗπερ οὐκ ἐγώ;</l>
<l>οὐκ ἆρʼ Ἀχαιοῖς ἄνδρες εἰσὶ πλὴν ὅδε;</l>
<l>πικροὺς ἔοιγμεν τῶν Ἀχιλλείων ὅπλων</l>
<l n="1240">ἀγῶνας Ἀργείοισι κηρῦξαι τότε,</l>
<l>εἰ πανταχοῦ φανούμεθʼ ἐκ Τεύκρου κακοί,</l>
<l>κοὐκ ἀρκέσει ποθʼ ὑμὶν οὐδʼ ἡσσημένοις</l>
<l>εἴκειν ἃ τοῖς πολλοῖσιν ἤρεσκεν κριταῖς,</l>
<l>ἀλλʼ αἰὲν ἡμᾶς ἢ κακοῖς βαλεῖτέ που</l>
<l n="1245">ἢ σὺν δόλῳ κεντήσεθʼ οἱ λελειμμένοι.</l>
<l>ἐκ τῶνδε μέντοι τῶν τρόπων οὐκ ἄν ποτε</l>
<l>κατάστασις γένοιτʼ ἂν οὐδενὸς νόμου,</l>
<l>εἰ τοὺς δίκῃ νικῶντας ἐξωθήσομεν</l>
<l>καὶ τοὺς ὄπισθεν εἰς τὸ πρόσθεν ἄξομεν.</l>
<l n="1250">ἀλλʼ εἰρκτέον τάδʼ ἐστίν· οὐ γὰρ οἱ πλατεῖς</l>
<l>οὐδʼ εὐρύνωτοι φῶτες ἀσφαλέστατοι,</l>
<l>ἀλλʼ οἱ φρονοῦντες εὖ κρατοῦσι πανταχοῦ.</l>
<l>μέγας δὲ πλευρὰ βοῦς ὑπὸ σμικρᾶς ὅμως</l>
<l>μάστιγος ὀρθὸς εἰς ὁδὸν πορεύεται.</l>
<l n="1255">καὶ σοὶ προσέρπον τοῦτʼ ἐγὼ τὸ φάρμακον</l>
<l>ὁρῶ τάχʼ, εἰ μὴ νοῦν κατακτήσει τινά·</l>
<l>ὃς ἀνδρὸς οὐκέτʼ ὄντος, ἀλλʼ ἤδη σκιᾶς,</l>
<l>θαρσῶν ὑβρίζεις κἀξελευθεροστομεῖς.</l>
<l>οὐ σωφρονήσεις; οὐ μαθὼν ὃς εἶ φύσιν</l>
<l n="1260">ἄλλον τινʼ ἄξεις ἄνδρα δεῦρʼ ἐλεύθερον,</l>
<l>ὅστις πρὸς ἡμᾶς ἀντὶ σοῦ λέξει τὰ σά;</l>
<l>σοῦ γὰρ λέγοντος οὐκέτʼ ἂν μάθοιμʼ ἐγώ·</l>
<l>τὴν βάρβαρον γὰρ γλῶσσαν οὐκ ἐπαΐω.</l>
<milestone ed="p" n="1264" unit="card"/>
</sp>
<sp>
<speaker>Χορός</speaker>
<l>εἴθʼ ὑμὶν ἀμφοῖν νοῦς γένοιτο σωφρονεῖν·</l>
<l n="1265">τούτου γὰρ οὐδὲν σφῷν ἔχω λῷον φράσαι.</l>
</sp>
<sp n="*teu=kros">
<speaker>Τεῦκρος</speaker>
<l>φεῦ· τοῦ θανόντος ὡς ταχεῖά τις βροτοῖς</l>
<l>χάρις διαρρεῖ καὶ προδοῦσʼ ἁλίσκεται,</l>
<l>εἰ σοῦ γʼ ὅδʼ ἁνὴρ οὐδʼ ἐπὶ σμικρῶν λόγων,</l>
<l>Αἴας, ἔτʼ ἴσχει μνῆστιν, οὗ σὺ πολλάκις</l>
<l n="1270">τὴν σὴν προτείνων προύκαμες ψυχὴν δόρει.</l>
<l>ἀλλʼ οἴχεται δὴ πάντα ταῦτʼ ἐρριμμένα.</l>
<l>ὦ πολλὰ λέξας ἄρτι κἀνόητʼ ἔπη,</l>
<l>οὐ μνημονεύεις οὐκέτʼ οὐδέν, ἡνίκα</l>
<l>ἑρκέων ποθʼ ὑμᾶς οὗτος ἐγκεκλῃμένους,</l>
<l n="1275">ἤδη τὸ μηδὲν ὄντας, ἐν τροπῇ δορὸς</l>
<l>ἐρρύσατʼ ἐλθὼν μοῦνος, ἀμφὶ μὲν νεῶν</l>
<l>ἄκροισιν ἤδη ναυτικοῖς ἑδωλίοις</l>
<l>πυρὸς φλέγοντος, εἰς δὲ ναυτικὰ σκάφη</l>
<l>πηδῶντος ἄρδην Ἕκτορος τάφρων ὕπερ;</l>
<l n="1280">τίς ταῦτʼ ἀπεῖρξεν; οὐχ ὅδʼ ἦν ὁ δρῶν τάδε,</l>
<l>ὃν οὐδαμοῦ φής, οὗ σὺ μή, βῆναι  ποδί;</l>
<l>ἆρʼ ὑμὶν οὗτος ταῦτʼ ἔδρασεν ἔνδικα;</l>
<l>χὤτʼ αὖθις αὐτὸς Ἕκτορος μόνος μόνου</l>
<l>λαχών τε κἀκέλευστος ἦλθʼ ἐναντίος,</l>
<l n="1285">οὐ δραπέτην τὸν κλῆρον ἐς μέσον καθείς,</l>
<l>ὑγρᾶς ἀρούρας βῶλον, ἀλλʼ ὃς εὐλόφου</l>
<l>κυνῆς ἔμελλε πρῶτος ἅλμα κουφιεῖν;</l>
<l>ὅδʼ ἦν ὁ πράσσων ταῦτα, σὺν δʼ ἐγὼ παρών,</l>
<l>ὁ δοῦλος, οὑκ τῆς βαρβάρου μητρὸς γεγώς.</l>
<milestone ed="p" n="1290" unit="card"/>
<l n="1290">δύστηνε, ποῖ βλέπων ποτʼ αὐτὰ καὶ θροεῖς;</l>
<l>οὐκ οἶσθα σοῦ πατρὸς μὲν ὃς προύφυ πατὴρ</l>
<l>ἀρχαῖον ὄντα Πέλοπα βάρβαρον Φρύγα;</l>
<l>Ἀτρέα δʼ, ὃς αὖ σʼ ἔσπειρε δυσσεβέστατον,</l>
<l>προθέντʼ ἀδελφῷ δεῖπνον οἰκείων τέκνων;</l>
<l n="1295">αὐτὸς δὲ μητρὸς ἐξέφυς Κρήσσης, ἐφʼ ᾗ</l>
<l>λαβὼν ἐπακτὸν ἄνδρʼ ὁ φιτύσας πατὴρ</l>
<l>ἐφῆκεν ἐλλοῖς ἰχθύσιν διαφθοράν.</l>
<l>τοιοῦτος ὢν τοιῷδʼ ὀνειδίζεις σποράν;</l>
<l>ὃς ἐκ πατρὸς μέν εἰμι Τελαμῶνος γεγώς,</l>
<l n="1300">ὅστις στρατοῦ τὰ πρῶτʼ ἀριστεύσας ἐμὴν</l>
<l>ἴσχει ξύνευνον μητέρʼ, ἣ φύσει μὲν ἦν</l>
<l>βασίλεια, Λαομέδοντος· ἔκκριτον δέ νιν</l>
<l>δώρημα κείνῳ ʼδωκεν Ἀλκμήνης γόνος.</l>
<l>ἆρʼ ὧδʼ ἄριστος ἐξ ἀριστέοιν δυοῖν</l>
<l n="1305">βλαστὼν ἂν αἰσχύνοιμι τοὺς πρὸς αἵματος,</l>
<l>οὓς νῦν σὺ τοιοῖσδʼ ἐν πόνοισι κειμένους</l>
<l>ὠθεῖς ἀθάπτους, οὐδʼ ἐπαισχύνει λέγων;</l>
<l>εὖ νυν τόδʼ ἴσθι, τοῦτον εἰ βαλεῖτέ που,</l>
<l>βαλεῖτε χἠμᾶς τρεῖς ὁμοῦ συγκειμένους.</l>
<l n="1310">ἐπεὶ καλόν μοι τοῦδʼ ὑπερπονουμένῳ</l>
<l>θανεῖν προδήλως μᾶλλον ἢ τῆς σῆς ὑπὲρ</l>
<l>γυναικός, ἢ τοῦ σοῦ γʼ ὁμαίμονος λέγω;</l>
<l>πρὸς ταῦθʼ ὅρα μὴ τοὐμόν, ἀλλὰ καὶ τὸ σόν·</l>
<l>ὡς εἴ με πημανεῖς τι, βουλήσει ποτὲ</l>
<l n="1315">καὶ δειλὸς εἶναι μᾶλλον ἢ ʼν ἐμοὶ θρασύς.</l>
</sp>
<milestone ed="p" n="1316" unit="card"/>
<sp>
<speaker>Χορός</speaker>
<l>ἄναξ, Ὀδυσσεῦ, καιρὸν ἴσθʼ ἐληλυθώς,</l>
<l>εἰ μὴ ξυνάψων, ἀλλὰ συλλύσων πάρει.</l>
</sp>
<sp>
<speaker>Ὀδυσσεύς</speaker>
<l>τί δʼ ἔστιν, ἄνδρες; τηλόθεν γὰρ ᾐσθόμην</l>
<l>βοὴν Ἀτρειδῶν τῷδʼ ἐπʼ ἀλκίμῳ νεκρῷ.</l>
</sp>
<sp>
<speaker>Ἀγαμέμνων</speaker>
<l n="1320">οὐ γὰρ κλύοντές ἐσμεν αἰσχίστους λόγους,</l>
<l>ἄναξ Ὀδυσσεῦ, τοῦδʼ ὑπʼ ἀνδρὸς ἀρτίως;</l>
</sp>
<sp>
<speaker>Ὀδυσσεύς</speaker>
<l>ποίους; ἐγὼ γὰρ ἀνδρὶ συγγνώμην ἔχω</l>
<l>κλύοντι φλαῦρα συμβαλεῖν ἔπη κακά.</l>
</sp>
<sp>
<speaker>Ἀγαμέμνων</speaker>
<l>ἤκουσεν αἰσχρά· δρῶν γὰρ ἦν τοιαῦτά με.</l>
</sp>
<sp>
<speaker>Ὀδυσσεύς</speaker>
<l n="1325">τί γάρ σʼ ἔδρασεν, ὥστε καὶ βλάβην ἔχειν;</l>
</sp>
<sp>
<speaker>Ἀγαμέμνων</speaker>
<l>οὔ φησʼ ἐάσειν τόνδε τὸν νεκρὸν ταφῆς</l>
<l>ἄμοιρον, ἀλλὰ πρὸς βίαν θάψειν  ἐμοῦ.</l>
</sp>
<sp>
<speaker>Ὀδυσσεύς</speaker>
<l>ἔξεστιν οὖν εἰπόντι τἀληθῆ φίλῳ</l>
<l>σοὶ μηδὲν ἧσσον ἢ πάρος ξυνηρετεῖν;</l>
</sp>
<sp>
<speaker>Ἀγαμέμνων</speaker>
<l n="1330">εἴπʼ· ἦ γὰρ εἴην οὐκ ἂν εὖ φρονῶν, ἐπεὶ</l>
<l>φίλον σʼ ἐγὼ μέγιστον Ἀργείων νέμω.</l>
</sp>
<sp>
<speaker>Ὀδυσσεύς</speaker>
<l>ἄκουέ νυν.  τὸν ἄνδρα τόνδε πρὸς θεῶν</l>
<l>μὴ τλῇς ἄθαπτον ὧδʼ ἀναλγήτως βαλεῖν·</l>
<l>μηδʼ ἡ βία σε μηδαμῶς νικησάτω</l>
<l n="1335">τοσόνδε μισεῖν ὥστε τὴν δίκην πατεῖν.</l>
<l>κἀμοὶ γὰρ ἦν ποθʼ οὗτος ἔχθιστος στρατοῦ,</l>
<l>ἐξ οὗ ʼκράτησα τῶν Ἀχιλλείων ὅπλων,</l>
<l>ἀλλʼ αὐτὸν ἔμπας ὄντʼ ἐγὼ τοιόνδʼ ἐμοὶ</l>
<l>οὐκ ἀντατιμάσαιμʼ ἄν, ὥστε μὴ λέγειν</l>
<l n="1340">ἕνʼ ἄνδρʼ ἰδεῖν ἄριστον Ἀργείων, ὅσοι</l>
<l>Τροίαν ἀφικόμεσθα, πλὴν Ἀχιλλέως.</l>
<l>ὥστʼ οὐκ ἂν ἐνδίκως γʼ ἀτιμάζοιτό σοι·</l>
<l>οὐ γάρ τι τοῦτον, ἀλλὰ τοὺς θεῶν νόμους</l>
<l>φθείροις ἄν.  ἄνδρα δʼ οὐ δίκαιον, εἰ θάνοι,</l>
<l n="1345">βλάπτειν τὸν ἐσθλόν, οὐδʼ ἐὰν μισῶν κυρῇς.</l>
<milestone ed="p" n="1346" unit="card"/>
</sp>
<sp>
<speaker>Ἀγαμέμνων</speaker>
<l>σὺ ταῦτʼ, Ὀδυσσεῦ, τοῦδʼ ὑπερμαχεῖς ἐμοί;</l>
</sp>
<sp>
<speaker>Ὀδυσσεύς</speaker>
<l>ἔγωγʼ· ἐμίσουν δʼ, ἡνίκʼ ἦν μισεῖν καλόν.</l>
</sp>
<sp>
<speaker>Ἀγαμέμνων</speaker>
<l>οὐ γὰρ θανόντι καὶ προσεμβῆναί σε χρή;</l>
</sp>
<sp>
<speaker>Ὀδυσσεύς</speaker>
<l>μὴ χαῖρʼ, Ἀτρείδη, κέρδεσιν τοῖς μὴ καλοῖς.</l>
</sp>
<sp>
<speaker>Ἀγαμέμνων</speaker>
<l n="1350">τόν τοι τύραννον εὐσεβεῖν οὐ ῥᾴδιον.</l>
</sp>
<sp>
<speaker>Ὀδυσσεύς</speaker>
<l>ἀλλʼ εὖ λέγουσι τοῖς φίλοις τιμὰς νέμειν.</l>
</sp>
<sp>
<speaker>Ἀγαμέμνων</speaker>
<l>κλύειν τὸν ἐσθλὸν ἄνδρα χρὴ τῶν ἐν τέλει.</l>
</sp>
<sp>
<speaker>Ὀδυσσεύς</speaker>
<l>παῦσαι· κρατεῖς τοι τῶν φίλων νικώμενος.</l>
</sp>
<sp>
<speaker>Ἀγαμέμνων</speaker>
<l>μέμνησʼ ὁποίῳ φωτὶ τὴν χάριν δίδως.</l>
</sp>
<sp>
<speaker>Ὀδυσσεύς</speaker>
<l n="1355">ὅδʼ ἐχθρὸς ἁνήρ, ἀλλὰ γενναῖός ποτʼ ἦν.</l>
</sp>
<sp>
<speaker>Ἀγαμέμνων</speaker>
<l>τί ποτε ποήσεις; ἐχθρὸν ὧδʼ αἰδεῖ νέκυν;</l>
</sp>
<sp>
<speaker>Ὀδυσσεύς</speaker>
<l>νικᾷ γὰρ ἁρετή με τῆς ἔχθρας πολύ.</l>
</sp>
<sp>
<speaker>Ἀγαμέμνων</speaker>
<l>τοιοίδε μέντοι φῶτες ἔμπληκτοι βροτῶν.</l>
</sp>
<sp>
<speaker>Ὀδυσσεύς</speaker>
<l>ἦ κάρτα πολλοὶ νῦν φίλοι καὖθις πικροί.</l>
</sp>
<sp>
<speaker>Ἀγαμέμνων</speaker>
<l n="1360">τοιούσδʼ ἐπαινεῖς δῆτα σὺ κτᾶσθαι φίλους;</l>
</sp>
<sp>
<speaker>Ὀδυσσεύς</speaker>
<l>σκληρὰν ἐπαινεῖν οὐ φιλῶ ψυχὴν ἐγώ.</l>
</sp>
<sp>
<speaker>Ἀγαμέμνων</speaker>
<l>ἡμᾶς σὺ δειλοὺς τῇδε θἠμέρᾳ φανεῖς.</l>
</sp>
<sp>
<speaker>Ὀδυσσεύς</speaker>
<l>ἄνδρας μὲν οὖν Ἕλλησι πᾶσιν ἐνδίκους.</l>
</sp>
<sp>
<speaker>Ἀγαμέμνων</speaker>
<l>ἄνωγας οὖν με τὸν νεκρὸν θάπτειν ἐᾶν;</l>
</sp>
<sp>
<speaker>Ὀδυσσεύς</speaker>
<l n="1365">ἔγωγε· καὶ γὰρ αὐτὸς ἐνθάδʼ ἵξομαι.</l>
</sp>
<sp>
<speaker>Ἀγαμέμνων</speaker>
<l>ἦ πάνθʼ ὅμοια πᾶς ἀνὴρ αὑτῷ πονεῖ.</l>
</sp>
<sp>
<speaker>Ὀδυσσεύς</speaker>
<l>τῷ γάρ με μᾶλλον εἰκὸς ἢ ʼμαυτῷ πονεῖν;</l>
</sp>
<sp>
<speaker>Ἀγαμέμνων</speaker>
<l>σὸν ἆρα τοὔργον, οὐκ ἐμὸν κεκλήσεται.</l>
</sp>
<sp>
<speaker>Ὀδυσσεύς</speaker>
<l>ὡς ἂν ποήσῃς, πανταχῇ χρηστός γʼ ἔσει.</l>
</sp>
<sp>
<speaker>Ἀγαμέμνων</speaker>
<l n="1370">ἀλλʼ εὖ γε μέντοι τοῦτʼ ἐπίστασʼ ὡς ἐγὼ</l>
<l>σοὶ μὲν νέμοιμʼ ἂν τῆσδε καὶ μείζω χάριν,</l>
<l>οὗτος δὲ κἀκεῖ κἀνθάδʼ ὢν ἔμοιγʼ ὁμῶς</l>
<l>ἔχθιστος ἔσται· σοὶ δὲ δρᾶν ἔξεσθʼ ἃ χρῇς.</l>
</sp>
<sp>
<speaker>Χορός</speaker>
<l>ὅστις σʼ, Ὀδυσσεῦ, μὴ λέγει γνώμῃ σοφὸν</l>
<l n="1375">φῦναι, τοιοῦτον ὄντα, μῶρός ἐστʼ ἀνήρ.</l>
<milestone ed="p" n="1376" unit="card"/>
</sp>
<sp>
<speaker>Ὀδυσσεύς</speaker>
<l>καὶ νῦν γε Τεύκρῳ τἀπὸ τοῦδʼ ἀγγέλλομαι,</l>
<l>ὅσον τότʼ ἐχθρὸς ἦ, τοσόνδʼ εἶναι φίλος.</l>
<l>καὶ τὸν θανόντα τόνδε συνθάπτειν θέλω</l>
<l>καὶ ξυμπονεῖν καὶ μηδὲν ἐλλείπειν ὅσων</l>
<l n="1380">χρὴ τοῖς ἀρίστοις ἀνδράσιν πονεῖν βροτούς.</l>
</sp>
<sp>
<speaker>Τεῦκρος</speaker>
<l>ἄριστʼ Ὀδυσσεῦ, πάντʼ ἔχω σʼ ἐπαινέσαι</l>
<l>λόγοισι, καί μʼ ἔψευσας ἐλπίδος πολύ.</l>
<l>τούτῳ γὰρ ὢν ἔχθιστος Ἀργείων ἀνὴρ</l>
<l>μόνος παρέστης χερσίν, οὐδʼ ἔτλης παρὼν</l>
<l n="1385">θανόντι τῷδε ζῶν ἐφυβρίσαι μέγα,</l>
<l>ὡς ὁ στρατηγὸς οὑπιβρόντητος μολὼν</l>
<l>αὐτός τε χὠ ξύναιμος ἠθελησάτην</l>
<l>λωβητὸν αὐτὸν ἐκβαλεῖν ταφῆς ἄτερ.</l>
<l n="1390">τοιγάρ σφʼ Ὀλύμπου τοῦδʼ ὁ πρεσβεύων πατὴρ</l>
<l>μνήμων τʼ Ἐρινὺς καὶ τελεσφόρος Δίκη</l>
<l>κακοὺς κακῶς φθείρειαν, ὥσπερ ἤθελον</l>
<l>τὸν ἄνδρα λώβαις ἐκβαλεῖν ἀναξίως.</l>
<l>σὲ δʼ, ὦ γεραιοῦ σπέρμα Λαέρτου πατρός,</l>
<l n="1395">τάφου μὲν ὀκνῶ τοῦδʼ ἐπιψαύειν ἐᾶν,</l>
<l>μὴ τῷ θανόντι τοῦτο δυσχερὲς ποιῶ·</l>
<l>τὰ δʼ ἄλλα καὶ ξύμπρασσε, κεἴ τινα στρατοῦ</l>
<l>θέλεις κομίζειν, οὐδὲν ἄλγος ἕξομεν.</l>
<l>ἐγὼ δὲ τἄλλα πάντα πορσυνῶ· σὺ δὲ</l>
<l>ἀνὴρ καθʼ ἡμᾶς ἐσθλὸς ὢν ἐπίστασο.</l>
</sp>
<sp>
<speaker>Ὀδυσσεύς</speaker>
<l n="1400">ἀλλʼ ἤθελον μέν· εἰ δὲ μή ʼστί σοι φίλον</l>
<l>πράσσειν τάδʼ ἡμᾶς, εἶμʼ ἐπαινέσας τὸ σόν.</l>
</sp>
<div2 type="anapests">
<sp>
<speaker>Τεῦκρος</speaker>
<l>ἅλις· ἤδη γὰρ πολὺς ἐκτέταται</l>
<l>χρόνος.  ἀλλʼ οἱ μὲν κοίλην κάπετον</l>
<l>χερσὶ ταχύνατε, τοὶ δʼ ὑψίβατον</l>
<l n="1405">τρίποδʼ ἀμφίπυρον λουτρῶν ὁσίων</l>
<l>θέσθʼ ἐπίκαιρον·</l>
<l>μία δʼ ἐκ κλισίας ἀνδρῶν ἴλη</l>
<l>τὸν ὑπασπίδιον κόσμον φερέτω.</l>
<l n="1410">παῖ, σὺ δὲ πατρός γʼ, ὅσον ἰσχύεις,</l>
<l>φιλότητι θιγὼν πλευρὰς σὺν ἐμοὶ</l>
<l>τάσδʼ ἐπικούφιζʼ· ἔτι γὰρ θερμαὶ</l>
<l>σύριγγες ἄνω φυσῶσι μέλαν</l>
<l>μένος.  ἀλλʼ ἄγε πᾶς, φίλος ὅστις ἀνὴρ</l>
<l n="1415">φησὶ παρεῖναι, σούσθω, βάτω,</l>
<l>τῷδʼ ἀνδρὶ πονῶν τῷ πάντʼ ἀγαθῷ</l>
<l>κοὐδενί πω λῴονι θνητῶν</l>
<l>
<del>Αἴαντος, ὅτʼ ἦν, τότε φωνῶ.</del>
</l>
</sp>
<sp>
<speaker>Χορός</speaker>
<l>ἦ πολλὰ βροτοῖς ἔστιν ἰδοῦσιν</l>
<l n="1420">γνῶναι· πρὶν ἰδεῖν δʼ οὐδεὶς μάντις</l>
<l>τῶν μελλόντων, ὅ τι πράξει.</l>
</sp>
</div2>
</div1>
</body>
</text>
</TEI.2>
