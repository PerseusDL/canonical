<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title type="work" n="OT">Oedipus Tyrannus</title>
<title type="sub">Machine readable text</title>
<author n="Soph.">Sophocles</author>
<editor role="editor" n="Storr">Francis Storr</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 105Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<author>Sophocles</author>
<title>Sophocles. Vol 1: Oedipus the king. Oedipus at Colonus. Antigone.
With an English translation by F. Storr. The Loeb classical library,
20. </title>
<editor role="editor">Francis Storr</editor>
<imprint>
<pubPlace>London; New York</pubPlace>
<publisher>William Heinemann Ltd.; The Macmillan Company</publisher>
<date>1912</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>EM, Scott Ettinger and Roger Travis</name>
<resp>tagging</resp>
</respStmt>
<item>Text scanned at U. Chicago in 1988. Basic SGML tagging by EM, Scott Ettinger and Roger Travis.</item>
</change>
<change>
<date>9/19/90</date>
<respStmt>
<name>EM</name>
<resp>ed.</resp>
</respStmt>
<item>Final check of cardbreaks, tags, and linenumbers.</item>
</change>
<change>
<date>8/91</date>
<respStmt>
<name>EM</name>
<resp>ed.</resp>
</respStmt>
<item>Revise DTDs and recheck texts.</item>
</change>
<change>
<date>8/91</date>
<respStmt>
<name>Bill Merrill</name>
<resp>ed.</resp>
</respStmt>
<item>Check text against TLG Sophocles in order to discover if there are any missing whole words or lines..</item>
</change>
<change>
<date>5-Nov-99</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: soph.ot_gk.xml,v $
Revision 1.1  2013-09-13 11:17:57  balmas01
moving Greg's work-in-progress on CTS-izing greco-roman collection texts to a Work directory

Revision 1.7  2013-06-13 12:41:39  gcrane
tagging now should be compatible with CTS

Revision 1.6  2012-11-20 18:47:12  ajones06
Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.

Revision 1.5  2011-09-07 14:33:14  rsingh04 adding rend=displayNum to lb tags

Revision 1.4  2011-08-02 17:16:59  lcerrato removed duplicate word on line 1478

Revision 1.3  2010-12-25 19:40:38  gcrane
LB milestones instead of L tags

Revision 1.2  2010-12-24 13:05:03  gcrane
ADD tags for lt/gt entities
DEL tags for lsqb/rsqb entities

Revision 1.1  2010-12-24 12:51:11  gcrane base files for SDL

Revision 1.1  2009/12/08 18:56:08  rsingh04 moved more xml files around based on copyright status

Revision 1.2  2005/08/01 16:30:23  packel removed stray item tags

Revision 1.1  2005/07/25 15:03:21  packel
Converted to XML

Revision 1.14  2004/06/14 18:49:32  lcerrato changed speaker at lines 1071-2 to Jocasta, as confirmed by source

Revision 1.13  2004/04/21 20:42:00  mimno added card 1s

Revision 1.12  2003/07/01 22:18:08  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.11  2003/05/21 21:31:50  lcerrato added missing speaker at 1158: confirmed with source

Revision 1.10  2000/03/22 14:33:44  amahoney remove stray punctuation in author field, for biblio display

Revision 1.9  2000/03/04 20:35:17  dasmith
Added separate funder entity to TEI header.

Revision 1.8  2000/02/15 23:18:02  amahoney use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within

Revision 1.7  1999/11/24 21:12:07  amahoney
Bring remaining files up to new DTD;  use part=i and part=f for antilabe in all files

Revision 1.6  1999/11/08 20:15:42  amahoney use entities from the ISO diacriticals set as a first approximation to metrical symbols;  the old DTD had some, but the new one doesn't yet.

Revision 1.5  1999/11/05 22:48:43  amahoney convert to TEI P3

</item>
</change>
</revisionDesc>
</teiHeader>
<text id="stoa0045.stoa0" xml:lang="grc">
<body n="OT">
<div1 type="episode">
<milestone ed="p" n="1" unit="card"/>
<sp>
<speaker>Οἰδίπους</speaker>
<l>ὦ τέκνα, Κάδμου τοῦ πάλαι νέα τροφή,</l>
<l>τίνας ποθʼ ἕδρας τάσδε μοι θοάζετε</l>
<l>ἱκτηρίοις κλάδοισιν ἐξεστεμμένοι;</l>
<l>πόλις δʼ ὁμοῦ μὲν θυμιαμάτων γέμει,</l>
<l n="5">ὁμοῦ δὲ παιάνων τε καὶ στεναγμάτων·</l>
<l>ἁγὼ δικαιῶν μὴ παρʼ ἀγγέλων, τέκνα,</l>
<l>ἄλλων ἀκούειν αὐτὸς ὧδʼ ἐλήλυθα,</l>
<l>ὁ πᾶσι κλεινὸς Οἰδίπους καλούμενος.</l>
<l>ἀλλʼ ὦ γεραιέ, φράζʼ, ἐπεὶ πρέπων ἔφυς</l>
<l n="10">πρὸ τῶνδε φωνεῖν, τίνι τρόπῳ καθέστατε,</l>
<l>δείσαντες ἢ στέρξαντες; ὡς θέλοντος ἂν</l>
<l>ἐμοῦ προσαρκεῖν πᾶν·  δυσάλγητος γὰρ ἂν</l>
<l>εἴην τοιάνδε μὴ οὐ κατοικτίρων ἕδραν.</l>
</sp>
<milestone ed="p" n="14" unit="card"/>
<sp>
<speaker>Ἱερεύς</speaker>
<l>ἀλλʼ ὦ κρατύνων Οἰδίπους χώρας ἐμῆς,</l>
<l n="15">ὁρᾷς μὲν ἡμᾶς ἡλίκοι προσήμεθα</l>
<l>βωμοῖσι τοῖς σοῖς·  οἱ μὲν οὐδέπω μακρὰν</l>
<l>πτέσθαι σθένοντες, οἱ δὲ σὺν γήρᾳ βαρεῖς,</l>
<l>ἱερῆς, ἐγὼ μὲν Ζηνός, οἵδε τʼ ᾐθέων</l>
<l>λεκτοί·  τὸ δʼ ἄλλο φῦλον ἐξεστεμμένον</l>
<l n="20">ἀγοραῖσι θακεῖ πρός τε Παλλάδος διπλοῖς</l>
<l>ναοῖς, ἐπʼ Ἰσμηνοῦ τε μαντείᾳ σποδῷ.</l>
<l>πόλις γάρ, ὥσπερ καὐτὸς εἰσορᾷς, ἄγαν</l>
<l>ἤδη σαλεύει κἀνακουφίσαι κάρα</l>
<l>βυθῶν ἔτʼ οὐχ οἵα τε φοινίου σάλου,</l>
<l n="25">φθίνουσα μὲν κάλυξιν ἐγκάρποις χθονός,</l>
<l>φθίνουσα δʼ ἀγέλαις βουνόμοις τόκοισί τε</l>
<l>ἀγόνοις γυναικῶν·  ἐν δʼ ὁ πυρφόρος θεὸς</l>
<l>σκήψας ἐλαύνει, λοιμὸς ἔχθιστος, πόλιν,</l>
<l>ὑφʼ οὗ κενοῦται δῶμα Καδμεῖον, μέλας δʼ</l>
<l n="30">Ἅιδης στεναγμοῖς καὶ γόοις πλουτίζεται.</l>
<l>θεοῖσι μέν νυν οὐκ ἰσούμενόν σʼ ἐγὼ</l>
<l>οὐδʼ οἵδε παῖδες ἑζόμεσθʼ ἐφέστιοι,</l>
<l>ἀνδρῶν δὲ πρῶτον ἔν τε συμφοραῖς βίου</l>
<l>κρίνοντες ἔν τε δαιμόνων συναλλαγαῖς·</l>
<l n="35">ὅς γʼ ἐξέλυσας ἄστυ Καδμεῖον μολὼν</l>
<l>σκληρᾶς ἀοιδοῦ δασμὸν ὃν παρείχομεν,</l>
<l>καὶ ταῦθʼ ὑφʼ ἡμῶν οὐδὲν ἐξειδὼς πλέον</l>
<l>οὐδʼ ἐκδιδαχθείς, ἀλλὰ προσθήκῃ θεοῦ</l>
<l>λέγει νομίζει θʼ ἡμὶν ὀρθῶσαι βίον·</l>
<l n="40">νῦν τʼ, ὦ κράτιστον πᾶσιν Οἰδίπου κάρα,</l>
<l>ἱκετεύομέν σε πάντες οἵδε πρόστροποι</l>
<l>ἀλκήν τινʼ εὑρεῖν ἡμίν, εἴτε του θεῶν</l>
<l>φήμην ἀκούσας εἴτʼ ἀπʼ ἀνδρὸς οἶσθά του·</l>
<l>ὡς τοῖσιν ἐμπείροισι καὶ τὰς ξυμφορὰς</l>
<l n="45">ζώσας ὁρῶ μάλιστα τῶν βουλευμάτων.</l>
<l>ἴθʼ, ὦ βροτῶν ἄριστʼ, ἀνόρθωσον πόλιν,</l>
<l>ἴθʼ, εὐλαβήθηθʼ· ὡς σὲ νῦν μὲν ἥδε γῆ</l>
<l>σωτῆρα κλῄζει τῆς πάρος προθυμίας·</l>
<l>ἀρχῆς δὲ τῆς σῆς μηδαμῶς μεμνώμεθα</l>
<l n="50">στάντες τʼ  ἐς ὀρθὸν καὶ πεσόντες ὕστερον.</l>
<l>ἀλλʼ ἀσφαλείᾳ τήνδʼ ἀνόρθωσον πόλιν·</l>
<l>ὄρνιθι γὰρ καὶ τὴν τότʼ αἰσίῳ τύχην</l>
<l>παρέσχες ἡμῖν, καὶ τανῦν ἴσος γενοῦ.</l>
<l>ὡς εἴπερ ἄρξεις τῆσδε γῆς, ὥσπερ κρατεῖς,</l>
<l n="55">ξὺν ἀνδράσιν κάλλιον ἢ κενῆς κρατεῖν·</l>
<l>ὡς οὐδέν ἐστιν οὔτε πύργος οὔτε ναῦς</l>
<l>ἔρημος ἀνδρῶν μὴ ξυνοικούντων ἔσω.</l>
</sp>
<milestone ed="p" n="58" unit="card"/>
<sp>
<speaker>Οἰδίπους</speaker>
<l>ὦ παῖδες οἰκτροί, γνωτὰ κοὐκ ἄγνωτά μοι</l>
<l>προσήλθεθʼ ἱμείροντες·  εὖ γὰρ οἶδʼ ὅτι</l>
<l n="60">νοσεῖτε πάντες, καὶ νοσοῦντες, ὡς ἐγὼ</l>
<l>οὐκ ἔστιν ὑμῶν ὅστις ἐξ ἴσου νοσεῖ.</l>
<l>τὸ μὲν γὰρ ὑμῶν ἄλγος εἰς ἕνʼ ἔρχεται</l>
<l>μόνον καθʼ αὑτὸν κοὐδένʼ ἄλλον, ἡ δʼ ἐμὴ</l>
<l>ψυχὴ πόλιν τε κἀμὲ καὶ σʼ ὁμοῦ στένει.</l>
<l n="65">ὥστʼ οὐχ ὕπνῳ γʼ εὕδοντά μʼ ἐξεγείρετε,</l>
<l>ἀλλʼ ἴστε πολλὰ μέν με δακρύσαντα δή,</l>
<l>πολλὰς δʼ ὁδοὺς ἐλθόντα φροντίδος πλάνοις·</l>
<l>ἣν δʼ εὖ σκοπῶν ηὕρισκον ἴασιν μόνην,</l>
<l>ταύτην ἔπραξα·  παῖδα γὰρ Μενοικέως</l>
<l n="70">Κρέοντʼ, ἐμαυτοῦ γαμβρόν, ἐς τὰ Πυθικὰ</l>
<l>ἔπεμψα Φοίβου δώμαθʼ, ὡς πύθοιθʼ ὅ τι</l>
<l>δρῶν ἢ τί φωνῶν τήνδε ῥυσαίμην πόλιν.</l>
<l>καί μʼ ἦμαρ ἤδη ξυμμετρούμενον χρόνῳ</l>
<l>λυπεῖ τί πράσσει·  τοῦ γὰρ εἰκότος πέρα</l>
<l n="75">ἄπεστι πλείω τοῦ καθήκοντος χρόνου.</l>
<l>ὅταν δʼ ἵκηται, τηνικαῦτʼ ἐγὼ κακὸς</l>
<l>μὴ δρῶν ἂν εἴην πάνθʼ ὅσʼ ἂν δηλοῖ θεός.</l>
</sp>
<milestone ed="p" n="78" unit="card"/>
<sp>
<speaker>Ἱερεύς</speaker>
<l>ἀλλʼ εἰς καλὸν σύ τʼ εἶπας οἵδε τʼ ἀρτίως</l>
<l>Κρέοντα προσστείχοντα σημαίνουσί μοι.</l>
</sp>
<sp>
<speaker>Οἰδίπους</speaker>
<l n="80">ὦναξ Ἄπολλον, εἰ γὰρ ἐν τύχῃ γέ τῳ</l>
<l>σωτῆρι βαίη λαμπρὸς ὥσπερ ὄμματι</l>
</sp>
<sp>
<speaker>Ἱερεύς</speaker>
<l>ἀλλʼ εἰκάσαι μέν, ἡδύς·  οὐ γὰρ ἂν κάρα</l>
<l>πολυστεφὴς ὧδʼ εἷρπε παγκάρπου δάφνης.</l>
</sp>
<sp>
<speaker>Οἰδίπους</speaker>
<l>τάχʼ εἰσόμεσθα·  ξύμμετρος γὰρ ὡς κλύειν.</l>
<l n="85">ἄναξ, ἐμὸν κήδευμα, παῖ Μενοικέως,</l>
<l>τίνʼ ἡμὶν ἥκεις τοῦ θεοῦ φήμην φέρων;</l>
</sp>
<sp>
<speaker>Κρέων</speaker>
<l>ἐσθλήν·  λέγω γὰρ καὶ τὰ δύσφορʼ, εἰ τύχοι</l>
<l>κατʼ ὀρθὸν ἐξελθόντα, πάντʼ ἂν εὐτυχεῖν.</l>
</sp>
<sp>
<speaker>Οἰδίπους</speaker>
<l>ἔστιν δὲ ποῖον τοὔπος; οὔτε γὰρ θρασὺς</l>
<l n="90">οὔτʼ οὖν προδείσας εἰμὶ τῷ γε νῦν λόγῳ.</l>
</sp>
<sp>
<speaker>Κρέων</speaker>
<l>εἰ τῶνδε χρῄζεις πλησιαζόντων κλύειν,</l>
<l>ἕτοιμος εἰπεῖν, εἴτε καὶ στείχειν ἔσω.</l>
</sp>
<sp>
<speaker>Οἰδίπους</speaker>
<l>ἐς πάντας αὔδα·  τῶνδε γὰρ πλέον φέρω</l>
<l>τὸ πένθος ἢ καὶ τῆς ἐμῆς ψυχῆς πέρι.</l>
</sp>
<sp>
<speaker>Κρέων</speaker>
<l n="95">λέγοιμʼ ἂν οἷʼ ἤκουσα τοῦ θεοῦ πάρα.</l>
<l>ἄνωγεν ἡμᾶς Φοῖβος ἐμφανῶς ἄναξ</l>
<l>μίασμα χώρας, ὡς τεθραμμένον χθονὶ</l>
<l>ἐν τῇδʼ, ἐλαύνειν μηδʼ ἀνήκεστον τρέφειν.</l>
</sp>
<sp>
<speaker>Οἰδίπους</speaker>
<l>ποίῳ καθαρμῷ; τίς ὁ τρόπος τῆς ξυμφορᾶς;</l>
</sp>
<sp>
<speaker>Κρέων</speaker>
<l n="100">ἀνδρηλατοῦντας ἢ φόνῳ φόνον πάλιν</l>
<l>λύοντας, ὡς τόδʼ αἷμα χειμάζον πόλιν.</l>
</sp>
<milestone ed="p" n="102" unit="card"/>
<sp>
<speaker>Οἰδίπους</speaker>
<l>ποίου γὰρ ἀνδρὸς τήνδε μηνύει τύχην;</l>
</sp>
<sp>
<speaker>Κρέων</speaker>
<l>ἦν ἡμίν, ὦναξ, Λάϊός ποθʼ ἡγεμὼν</l>
<l>γῆς τῆσδε, πρὶν σὲ τήνδʼ ἀπευθύνειν πόλιν.</l>
</sp>
<sp>
<speaker>Οἰδίπους</speaker>
<l n="105">ἔξοιδʼ ἀκούων·  οὐ γὰρ εἰσεῖδόν γέ πω.</l>
</sp>
<sp>
<speaker>Κρέων</speaker>
<l>τούτου θανόντος νῦν ἐπιστέλλει σαφῶς</l>
<l>τοὺς αὐτοέντας χειρὶ τιμωρεῖν τινας.</l>
</sp>
<sp>
<speaker>Οἰδίπους</speaker>
<l>οἳ δʼ εἰσὶ ποῦ γῆς; ποῦ τόδʼ εὑρεθήσεται</l>
<l>ἴχνος παλαιᾶς δυστέκμαρτον αἰτίας;</l>
</sp>
<sp>
<speaker>Κρέων</speaker>
<l n="110">ἐν τῇδʼ ἔφασκε γῇ·  τὸ δὲ ζητούμενον</l>
<l>ἁλωτόν, ἐκφεύγειν δὲ τἀμελούμενον.</l>
</sp>
<sp>
<speaker>Οἰδίπους</speaker>
<l>πότερα δʼ ἐν οἴκοις ἢ ʼν ἀγροῖς ὁ Λάϊος</l>
<l>ἢ γῆς ἐπʼ ἄλλης τῷδε συμπίπτει φόνῳ;</l>
</sp>
<sp>
<speaker>Κρέων</speaker>
<l>θεωρός, ὡς ἔφασκεν, ἐκδημῶν, πάλιν</l>
<l n="115">πρὸς οἶκον οὐκέθʼ   ἵκεθʼ, ὡς ἀπεστάλη.</l>
</sp>
<sp>
<speaker>Οἰδίπους</speaker>
<l>οὐδʼ ἄγγελός τις οὐδὲ συμπράκτωρ ὁδοῦ</l>
<l>κατεῖδʼ, ὅτου τις ἐκμαθὼν ἐχρήσατʼ ἄν;</l>
</sp>
<sp>
<speaker>Κρέων</speaker>
<l>θνῄσκουσι γάρ, πλὴν εἷς τις, ὃς φόβῳ, φυγὼν</l>
<l>ὧν εἶδε πλὴν ἓν οὐδὲν εἶχʼ εἰδὼς φράσαι.</l>
</sp>
<sp>
<speaker>Οἰδίπους</speaker>
<l n="120">τὸ ποῖον;  ἓν γὰρ πόλλʼ  ἂν ἐξεύροι μαθεῖν,</l>
<l>ἀρχὴν βραχεῖαν εἰ λάβοιμεν ἐλπίδος.</l>
</sp>
<sp>
<speaker>Κρέων</speaker>
<l>λῃστὰς ἔφασκε συντυχόντας οὐ μιᾷ</l>
<l>ῥώμῃ κτανεῖν νιν, ἀλλὰ σὺν πλήθει χερῶν.</l>
</sp>
<sp>
<speaker>Οἰδίπους</speaker>
<l>πῶς οὖν ὁ λῃστής, εἴ τι μὴ ξὺν ἀργύρῳ</l>
<l n="125">ἐπράσσετʼ ἐνθένδʼ, ἐς τόδʼ ἂν τόλμης ἔβη;</l>
</sp>
<sp>
<speaker>Κρέων</speaker>
<l>δοκοῦντα ταῦτʼ  ἦν· Λαΐου δʼ ὀλωλότος</l>
<l>οὐδεὶς ἀρωγὸς ἐν κακοῖς ἐγίγνετο.</l>
</sp>
<sp>
<speaker>Οἰδίπους</speaker>
<l>κακὸν δὲ ποῖον ἐμποδών, τυραννίδος</l>
<l>οὕτω πεσούσης,   εἶργε τοῦτʼ ἐξειδέναι;</l>
</sp>
<sp>
<speaker>Κρέων</speaker>
<l n="130">ἡ ποικιλῳδὸς Σφὶγξ τὸ πρὸς ποσὶν σκοπεῖν</l>
<l>μεθέντας ἡμᾶς τἀφανῆ προσήγετο.</l>
</sp>
<milestone ed="p" n="132" unit="card"/>
<sp>
<speaker>Οἰδίπους</speaker>
<l>ἀλλʼ ἐξ ὑπαρχῆς αὖθις αὔτʼ ἐγὼ φανῶ·</l>
<l>ἐπαξίως γὰρ Φοῖβος, ἀξίως δὲ σὺ</l>
<l>πρὸ τοῦ θανόντος τήνδʼ ἔθεσθʼ ἐπιστροφήν·</l>
<l n="135">ὥστʼ ἐνδίκως ὄψεσθε κἀμὲ σύμμαχον</l>
<l>γῇ τῇδε τιμωροῦντα τῷ θεῷ θʼ ἅμα.</l>
<l>ὑπὲρ γὰρ οὐχὶ τῶν ἀπωτέρω φίλων,</l>
<l>ἀλλʼ αὐτὸς αὑτοῦ τοῦτʼ ἀποσκεδῶ μύσος.</l>
<l>ὅστις γὰρ ἦν ἐκεῖνον ὁ κτανών, τάχʼ ἂν</l>
<l n="140">κἄμʼ  ἂν τοιαύτῃ χειρὶ τιμωροῦνθʼ  ἕλοι.</l>
<l>κείνῳ προσαρκῶν οὖν ἐμαυτὸν ὠφελῶ.</l>
<l>ἀλλʼ ὡς τάχιστα, παῖδες, ὑμεῖς μὲν βάθρων</l>
<l>ἵστασθε, τούσδʼ ἄραντες ἱκτῆρας κλάδους,</l>
<l>ἄλλος δὲ Κάδμου λαὸν ὧδʼ ἀθροιζέτω,</l>
<l n="145">ὡς πᾶν ἐμοῦ δράσοντος·  ἢ γὰρ εὐτυχεῖς</l>
<l>σὺν τῷ θεῷ φανούμεθʼ ἢ πεπτωκότες.</l>
</sp>
<sp>
<speaker>Ἱερεύς</speaker>
<l>ὦ παῖδες, ἱστώμεσθα·  τῶνδε γὰρ χάριν</l>
<l>καὶ δεῦρʼ ἔβημεν ὧν ὅδʼ ἐξαγγέλλεται.</l>
<l>Φοῖβος δʼ ὁ πέμψας τάσδε μαντείας ἅμα</l>
<l n="150">σωτήρ δʼ  ἵκοιτο καὶ νόσου παυστήριος.</l>
</sp>
<milestone ed="p" n="151" unit="card"/>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ὦ Διὸς ἁδυεπὲς φάτι, τίς ποτε τᾶς πολυχρύσου</l>
<l>Πυθῶνος ἀγλαὰς ἔβας</l>
<l>Θήβας; ἐκτέταμαι φοβερὰν φρένα, δείματι πάλλων,</l>
<l>ἰήιε Δάλιε Παιάν,</l>
<l n="155">ἀμφὶ σοὶ ἁζόμενος τί μοι ἢ νέον</l>
<l>ἢ περιτελλομέναις ὥραις πάλιν ἐξανύσεις χρέος.</l>
<l>εἰπέ μοι, ὦ χρυσέας τέκνον Ἐλπίδος, ἄμβροτε Φάμα.</l>
</sp>
<milestone ed="p" n="159" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l n="160">πρῶτα σὲ κεκλόμενος, θύγατερ Διός, ἄμβροτʼ Ἀθάνα</l>
<l>γαιάοχόν τʼ ἀδελφεὰν</l>
<l>Ἄρτεμιν, ἃ κυκλόεντʼ ἀγορᾶς θρόνον εὐκλέα</l>
<l>θάσσει,</l>
<l>καὶ Φοῖβον ἑκαβόλον, ἰὼ</l>
<l>τρισσοὶ ἀλεξίμοροι προφάνητέ μοι,</l>
<l n="165">εἴ ποτε καὶ προτέρας ἄτας ὕπερ ὀρνυμένας πόλει</l>
<l>ἠνύσατʼ ἐκτοπίαν φλόγα πήματος, ἔλθετε καὶ νῦν.</l>
</sp>
<milestone ed="p" n="169" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ὦ πόποι, ἀνάριθμα γὰρ φέρω</l>
<l n="170">πήματα·  νοσεῖ δέ μοι πρόπας στόλος, οὐδʼ ἔνι φροντίδος ἔγχος</l>
<l>ᾧ τις ἀλέξεται.  οὔτε γὰρ ἔκγονα</l>
<l>κλυτᾶς χθονὸς αὔξεται οὔτε τόκοισιν</l>
<l>ἰηίων καμάτων ἀνέχουσι γυναῖκες·</l>
<l n="175">ἄλλον δʼ ἂν ἄλλῳ προσίδοις ἅπερ εὔπτερον ὄρνιν</l>
<l>κρεῖσσον ἀμαιμακέτου πυρὸς ὄρμενον</l>
<l>ἀκτὰν πρὸς ἑσπέρου θεοῦ.</l>
</sp>
<milestone ed="p" n="179" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>ὧν πόλις ἀνάριθμος ὄλλυται·</l>
<l n="180">νηλέα δὲ γένεθλα πρὸς πέδῳ θαναταφόρα κεῖται ἀνοίκτως·</l>
<l>ἐν δʼ ἄλοχοι πολιαί τʼ ἔπι ματέρες</l>
<l>ἀχὰν παραβώμιον ἄλλοθεν ἄλλαν</l>
<l>λυγρῶν πόνων ἱκετῆρες ἐπιστενάχουσιν.</l>
<l n="185">παιὰν δὲ λάμπει στονόεσσά τε γῆρυς ὅμαυλος</l>
<l>ὧν ὕπερ, ὦ χρυσέα θύγατερ Διός,</l>
<l>εὐῶπα πέμψον ἀλκάν.</l>
</sp>
<milestone ed="p" n="190" unit="card"/>
</div2>
<div2 type="strophe" n="3">
<sp>
<speaker>Χορός</speaker>
<l n="190">Ἄρεά τε τὸν μαλερόν, ὃς νῦν ἄχαλκος ἀσπίδων</l>
<l>φλέγει με περιβόατον, ἀντιάζω</l>
<l>παλίσσυτον δράμημα νωτίσαι πάτρας</l>
<l>ἔπουρον, εἴτʼ ἐς μέγαν θάλαμον Ἀμφιτρίτας</l>
<l n="195">εἴτʼ ἐς τὸν ἀπόξενον ὅρμων</l>
<l>Θρῄκιον κλύδωνα·</l>
<l>τελεῖν  γὰρ εἴ τι νὺξ ἀφῇ,</l>
<l>τοῦτʼ ἐπʼ ἦμαρ ἔρχεται·</l>
<l>τόν, ὦ τᾶν πυρφόρων</l>
<l n="200">ἀστραπᾶν κράτη νέμων,</l>
<l>ὦ Ζεῦ πάτερ, ὑπὸ σῷ φθίσον κεραυνῷ,</l>
</sp>
<milestone ed="p" n="203" unit="card"/>
</div2>
<div2 type="antistrophe" n="3">
<sp>
<speaker>Χορός</speaker>
<l>Λύκειʼ ἄναξ, τά τε σὰ χρυσοστρόφων ἀπʼ ἀγκυλᾶν</l>
<l>βέλεα θέλοιμʼ ἂν ἀδάματʼ ἐνδατεῖσθαι</l>
<l n="205">ἀρωγὰ προσταχθέντα τάς τε πυρφόρους</l>
<l>Ἀρτέμιδος αἴγλας, ξὺν αἷς Λύκιʼ ὄρεα διᾴσσει·</l>
<l>τὸν χρυσομίτραν τε κικλήσκω,</l>
<l n="210">τᾶσδʼ  ἐπώνυμον γᾶς,</l>
<l>οἰνῶπα Βάκχον εὔιον,</l>
<l>Μαινάδων ὁμόστολον,</l>
<l>πελασθῆναι φλέγοντʼ</l>
<l>ἀγλαῶπι ¯ ˘ ¯  <!-- from isodia.ent, for the moment --></l>
<l n="215">πεύκᾳ  ʼπὶ τὸν ἀπότιμον ἐν θεοῖς θεόν.</l>
</sp>
<milestone ed="p" n="216" unit="card"/>
</div2>
</div1>
<div1 type="episode">
<sp n="*oi)di/pous">
<speaker>Οἰδίπους</speaker>
<l>αἰτεῖς·  ἃ δʼ αἰτεῖς, τἄμʼ ἐὰν θέλῃς ἔπη</l>
<l>κλύων δέχεσθαι τῇ νόσῳ θʼ ὑπηρετεῖν,</l>
<l>ἀλκὴν λάβοις ἂν κἀνακούφισιν κακῶν·</l>
<l>ἁγὼ ξένος μὲν τοῦ λόγου τοῦδʼ ἐξερῶ,</l>
<l n="220">ξένος δὲ τοῦ πραχθέντος·  οὐ γὰρ ἂν μακρὰν</l>
<l>ἴχνευον αὐτός, μὴ οὐκ ἔχων τι σύμβολον,</l>
<l>νῦν δʼ ὕστερος γὰρ ἀστὸς εἰς ἀστοὺς τελῶ,</l>
<l>ὑμῖν προφωνῶ πᾶσι Καδμείοις τάδε·</l>
<l>ὅστις ποθʼ ὑμῶν Λάϊον τὸν Λαβδάκου</l>
<l n="225">κάτοιδεν ἀνδρὸς ἐκ τίνος διώλετο,</l>
<l>τοῦτον κελεύω πάντα σημαίνειν ἐμοί·</l>
<l>κεἰ μὲν φοβεῖται, τοὐπίκλημʼ ὑπεξελεῖν</l>
<l>αὐτὸν καθʼ αὑτοῦ·  πείσεται γὰρ ἄλλο μὲν</l>
<l>ἀστεργὲς οὐδέν.  γῆς δʼ ἄπεισιν ἀσφαλής.</l>
<l n="230">εἰ δʼ αὖ τις ἄλλον οἶδεν ἐξ ἄλλης χθονὸς</l>
<l>τὸν αὐτόχειρα, μὴ σιωπάτω·  τὸ γὰρ</l>
<l>κέρδος τελῶ ʼγὼ χἠ χάρις προσκείσεται.</l>
<l>εἰ δʼ αὖ σιωπήσεσθε, καί τις ἢ φίλου</l>
<l>δείσας ἀπώσει τοὔπος ἢ χαὐτοῦ τόδε,</l>
<l n="235">ἃκ τῶνδε δράσω, ταῦτα χρὴ κλύειν ἐμοῦ.</l>
<l>τὸν ἄνδρʼ ἀπαυδῶ τοῦτον, ὅστις ἐστί, γῆς</l>
<l>τῆσδʼ, ἧς ἐγὼ κράτη τε καὶ θρόνους νέμω,</l>
<l>μήτʼ εἰσδέχεσθαι μήτε προσφωνεῖν τινα,</l>
<l>μήτʼ ἐν θεῶν εὐχαῖσι μήτε θύμασιν</l>
<l n="240">κοινὸν ποεῖσθαι, μήτε χέρνιβας νέμειν·</l>
<l>ὠθεῖν δʼ ἀπʼ οἴκων πάντας, ὡς μιάσματος</l>
<l>τοῦδʼ ἡμὶν ὄντος, ὡς τὸ Πυθικὸν θεοῦ</l>
<l>μαντεῖον ἐξέφηνεν ἀρτίως ἐμοί.</l>
<l>ἐγὼ μὲν οὖν τοιόσδε τῷ τε δαίμονι</l>
<l n="245">τῷ τʼ ἀνδρὶ τῷ θανόντι σύμμαχος πέλω·</l>
<l>κατεύχομαι δὲ τὸν δεδρακότʼ, εἴτε τις</l>
<l>εἷς ὢν λέληθεν εἴτε πλειόνων μέτα,</l>
<l>κακὸν κακῶς νιν ἄμορον ἐκτρῖψαι βίον·</l>
<l>ἐπεύχομαι δʼ, οἴκοισιν εἰ ξυνέστιος</l>
<l n="250">ἐν τοῖς ἐμοῖς γένοιτʼ  ἐμοῦ συνειδότος,</l>
<l>παθεῖν ἅπερ τοῖσδʼ ἀρτίως ἠρασάμην.</l>
<l>ὑμῖν δὲ ταῦτα πάντʼ ἐπισκήπτω τελεῖν,</l>
<l>ὑπέρ τʼ ἐμαυτοῦ τοῦ θεοῦ τε τῆσδέ τε</l>
<l>γῆς ὧδʼ ἀκάρπως κἀθέως ἐφθαρμένης.</l>
<milestone ed="p" n="255" unit="card"/>
<l n="255">οὐδʼ εἰ γὰρ ἦν τὸ πρᾶγμα μὴ θεήλατον,</l>
<l>ἀκάθαρτον ὑμᾶς εἰκὸς ἦν οὕτως ἐᾶν,</l>
<l>ἀνδρός γʼ ἀρίστου βασιλέως τʼ ὀλωλότος,</l>
<l>ἀλλʼ ἐξερευνᾶν·  νῦν δʼ ἐπεὶ κυρῶ γʼ ἐγὼ</l>
<l>ἔχων μὲν ἀρχὰς ἃς ἐκεῖνος εἶχε πρίν,</l>
<l n="260">ἔχων δὲ λέκτρα καὶ γυναῖχʼ  ὁμόσπορον,</l>
<l>κοινῶν τε παίδων κοίνʼ ἄν, εἰ κείνῳ γένος</l>
<l>μὴ ʼδυστύχησεν, ἦν ἂν ἐκπεφυκότα·</l>
<l>νῦν δʼ ἐς τὸ κείνου κρᾶτʼ ἐνήλαθʼ ἡ τύχη·</l>
<l>ἀνθʼ ὧν ἐγὼ τάδʼ, ὡσπερεὶ τοὐμοῦ πατρός,</l>
<l n="265">ὑπερμαχοῦμαι κἀπὶ πᾶν ἀφίξομαι,</l>
<l>ζητῶν τὸν αὐτόχειρα τοῦ φόνου λαβεῖν,</l>
<l>τῷ Λαβδακείῳ παιδὶ Πολυδώρου τε καὶ</l>
<l>τοῦ πρόσθε Κάδμου τοῦ πάλαι τʼ Ἀγήνορος.</l>
<l>καὶ ταῦτα τοῖς μὴ δρῶσιν εὔχομαι θεοὺς</l>
<l n="270">μήτʼ ἄροτον αὐτοῖς γῆς ἀνιέναι τινὰ</l>
<l>μήτʼ οὖν γυναικῶν παῖδας, ἀλλὰ τῷ πότμῳ</l>
<l>τῷ νῦν φθερεῖσθαι κἄτι τοῦδʼ ἐχθίονι·</l>
<l>ὑμῖν δὲ τοῖς ἄλλοισι Καδμείοις, ὅσοις</l>
<l>τάδʼ ἔστʼ ἀρέσκονθʼ, ἥ τε σύμμαχος Δίκη</l>
<l n="275">χοἰ πάντες εὖ ξυνεῖεν εἰσαεὶ θεοί.</l>
</sp>
<milestone ed="p" n="276" unit="card"/>
<sp>
<speaker>Χορός</speaker>
<l>ὥσπερ μʼ ἀραῖον ἔλαβες, ὧδʼ, ἄναξ, ἐρῶ.</l>
<l>οὔτʼ ἔκτανον γὰρ οὔτε τὸν κτανόντʼ ἔχω</l>
<l>δεῖξαι.  τὸ δὲ ζήτημα τοῦ πέμψαντος ἦν</l>
<l>Φοίβου τόδʼ εἰπεῖν, ὅστις εἴργασταί ποτε.</l>
</sp>
<sp>
<speaker>Οἰδίπους</speaker>
<l n="280">δίκαιʼ ἔλεξας·  ἀλλʼ ἀναγκάσαι θεοὺς</l>
<l>ἃν μὴ θέλωσιν οὐδʼ ἂν εἷς δύναιτʼ ἀνήρ.</l>
</sp>
<sp>
<speaker>Χορός</speaker>
<l>τὰ δεύτερʼ ἐκ τῶνδʼ ἂν λέγοιμʼ ἁμοὶ δοκεῖ.</l>
</sp>
<sp>
<speaker>Οἰδίπους</speaker>
<l>εἰ καὶ τρίτʼ ἐστί,  μὴ παρῇς τὸ μὴ οὐ φράσαι.</l>
</sp>
<sp>
<speaker>Χορός</speaker>
<l>ἄνακτʼ ἄνακτι ταὔθʼ ὁρῶντʼ ἐπίσταμαι</l>
<l n="285">μάλιστα Φοίβῳ Τειρεσίαν, παρʼ οὗ τις ἂν</l>
<l>σκοπῶν τάδʼ, ὦναξ, ἐκμάθοι σαφέστατα.</l>
</sp>
<sp>
<speaker>Οἰδίπους</speaker>
<l>ἀλλʼ οὐκ ἐν ἀργοῖς οὐδὲ τοῦτʼ ἐπραξάμην.</l>
<l>ἔπεμψα γὰρ Κρέοντος εἰπόντος διπλοῦς</l>
<l>πομπούς·  πάλαι δὲ μὴ παρῶν θαυμάζεται.</l>
</sp>
<sp>
<speaker>Χορός</speaker>
<l n="290">καὶ μὴν τά γʼ  ἄλλα κωφὰ καὶ παλαίʼ ἔπη.</l>
</sp>
<sp>
<speaker>Οἰδίπους</speaker>
<l>τὰ ποῖα ταῦτα; πάντα γὰρ σκοπῶ λόγον.</l>
</sp>
<sp>
<speaker>Χορός</speaker>
<l>θανεῖν ἐλέχθη πρός τινων ὁδοιπόρων.</l>
</sp>
<sp>
<speaker>Οἰδίπους</speaker>
<l>ἤκουσα κἀγώ.  τὸν δʼ ἰδόντʼ οὐδεὶς ὁρᾷ.</l>
</sp>
<sp>
<speaker>Χορός</speaker>
<l>ἀλλʼ εἴ τι μὲν δὴ δείματός γʼ ἔχει μέρος,</l>
<l n="295">τὰς σὰς ἀκούων οὐ μενεῖ τοιάσδʼ ἀράς,</l>
</sp>
<sp>
<speaker>Οἰδίπους</speaker>
<l>ᾧ μή ʼστι δρῶντι τάρβος, οὐδʼ ἔπος φοβεῖ.</l>
</sp>
<sp>
<speaker>Χορός</speaker>
<l>ἀλλʼ οὑξελέγξων αὐτὸν ἔστιν·  οἵδε γὰρ</l>
<l>τὸν θεῖον ἤδη μάντιν ὧδʼ ἄγουσιν, ᾧ</l>
<l>τἀληθὲς ἐμπέφυκεν ἀνθρώπων μόνῳ.</l>
</sp>
<milestone ed="p" n="300" unit="card"/>
<sp>
<speaker>Οἰδίπους</speaker>
<l n="300">ὦ πάντα νωμῶν Τειρεσία, διδακτά τε</l>
<l>ἄρρητά τʼ, οὐράνιά τε καὶ χθονοστιβῆ,</l>
<l>πόλιν μέν, εἰ καὶ μὴ βλέπεις, φρονεῖς δʼ ὅμως</l>
<l>οἵᾳ νόσῳ σύνεστιν·  ἧς σὲ προστάτην</l>
<l>σωτῆρά τʼ, ὦναξ, μοῦνον ἐξευρίσκομεν.</l>
<l n="305">Φοῖβος γάρ, εἴ τι μὴ κλύεις τῶν ἀγγέλων,</l>
<l>πέμψασιν ἡμῖν ἀντέπεμψεν, ἔκλυσιν</l>
<l>μόνην ἂν ἐλθεῖν τοῦδε τοῦ νοσήματος,</l>
<l>εἰ τοὺς κτανόντας Λάϊον μαθόντες εὖ</l>
<l>κτείναιμεν ἢ γῆς φυγάδας ἐκπεμψαίμεθα.</l>
<l n="310">σύ νυν φθονήσας μήτʼ  ἀπʼ  οἰωνῶν φάτιν</l>
<l>μήτʼ εἴ τινʼ ἄλλην μαντικῆς ἔχεις ὁδόν,</l>
<l>ῥῦσαι σεαυτὸν καὶ πόλιν, ῥῦσαι δʼ ἐμέ,</l>
<l>ῥῦσαι δὲ πᾶν μίασμα τοῦ τεθνηκότος.</l>
<l>ἐν σοὶ γὰρ ἐσμέν·  ἄνδρα δʼ ὠφελεῖν ἀφʼ ὧν</l>
<l n="315">ἔχοι τε καὶ δύναιτο, κάλλιστος πόνων.</l>
</sp>
<sp>
<speaker>Τειρεσίας</speaker>
<l>φεῦ φεῦ, φρονεῖν ὡς δεινὸν ἔνθα μὴ τέλη</l>
<l>λύῃ φρονοῦντι·  ταῦτα γὰρ καλῶς ἐγὼ</l>
<l>εἰδὼς διώλεσʼ·  οὐ γὰρ ἂν δεῦρʼ ἱκόμην.</l>
</sp>
<sp>
<speaker>Οἰδίπους</speaker>
<l>τί δʼ ἔστιν; ὡς ἄθυμος εἰσελήλυθας.</l>
</sp>
<sp>
<speaker>Τειρεσίας</speaker>
<l n="320">ἄφες μʼ  ἐς οἴκους·  ῥᾷστα γὰρ τὸ σόν τε σὺ</l>
<l>κἀγὼ διοίσω τοὐμόν, ἢν ἐμοὶ πίθῃ.</l>
</sp>
<sp>
<speaker>Οἰδίπους</speaker>
<l>οὔτʼ ἔννομʼ εἶπας οὔτε προσφιλῆ πόλει</l>
<l>τῇδʼ, ἥ σʼ ἔθρεψε, τήνδʼ ἀποστερῶν φάτιν.</l>
</sp>
<sp>
<speaker>Τειρεσίας</speaker>
<l>ὁρῶ γὰρ οὐδὲ σοὶ τὸ σὸν φώνημʼ ἰὸν</l>
<l n="325">πρὸς καιρόν·  ὡς οὖν μηδʼ ἐγὼ ταὐτὸν πάθω—</l>
</sp>
<sp>
<speaker>Οἰδίπους</speaker>
<l>μὴ πρὸς θεῶν φρονῶν γʼ ἀποστραφῇς, ἐπεὶ</l>
<l>πάντες σε προσκυνοῦμεν οἵδʼ ἱκτήριοι.</l>
</sp>
<sp>
<speaker>Τειρεσίας</speaker>
<l>πάντες γὰρ οὐ φρονεῖτʼ·  ἐγὼ δʼ οὐ μή ποτε</l>
<l>τἄμʼ, ὡς ἂν εἴπω μὴ τὰ σʼ, ἐκφήνω κακά.</l>
</sp>
<milestone ed="p" n="330" unit="card"/>
<sp>
<speaker>Οἰδίπους</speaker>
<l n="330">τί φής;  ξυνειδὼς οὐ φράσεις, ἀλλʼ ἐννοεῖς</l>
<l>ἡμᾶς προδοῦναι καὶ καταφθεῖραι πόλιν;</l>
</sp>
<sp>
<speaker>Τειρεσίας</speaker>
<l>ἐγὼ οὔτʼ ἐμαυτὸν οὔτε σʼ ἀλγυνῶ.  τί ταῦτʼ</l>
<l>ἄλλως ἐλέγχεις; οὐ γὰρ ἂν πύθοιό μου.</l>
</sp>
<sp>
<speaker>Οἰδίπους</speaker>
<l>οὐκ, ὦ κακῶν κάκιστε, καὶ γὰρ ἂν πέτρου</l>
<l n="335">φύσιν σύ γʼ ὀργάνειας, ἐξερεῖς ποτε,</l>
<l>ἀλλʼ ὧδʼ ἄτεγκτος κἀτελεύτητος φανεῖ;</l>
</sp>
<sp>
<speaker>Τειρεσίας</speaker>
<l>ὀργὴν ἐμέμψω τὴν ἐμήν, τὴν σὴν δʼ ὁμοῦ</l>
<l>ναίουσαν οὐ κατεῖδες, ἀλλʼ ἐμὲ ψέγεις.</l>
</sp>
<sp>
<speaker>Οἰδίπους</speaker>
<l>τίς γὰρ τοιαῦτʼ ἂν οὐκ ἂν ὀργίζοιτʼ ἔπη</l>
<l n="340">κλύων, ἃ νῦν σὺ τήνδʼ ἀτιμάζεις πόλιν;</l>
</sp>
<sp>
<speaker>Τειρεσίας</speaker>
<l>ἥξει γὰρ αὐτά, κἂν ἐγὼ σιγῇ στέγω.</l>
</sp>
<sp>
<speaker>Οἰδίπους</speaker>
<l>οὐκοῦν ἅ γʼ ἥξει καὶ σὲ χρὴ λέγειν ἐμοί.</l>
</sp>
<sp>
<speaker>Τειρεσίας</speaker>
<l>οὐκ ἂν πέρα φράσαιμι.  πρὸς τάδʼ, εἰ θέλεις,</l>
<l>θυμοῦ διʼ ὀργῆς ἥτις ἀγριωτάτη.</l>
</sp>
<sp>
<speaker>Οἰδίπους</speaker>
<l n="345">καὶ μὴν παρήσω γʼ οὐδέν, ὡς ὀργῆς ἔχω,</l>
<l>ἅπερ ξυνίημʼ·  ἴσθι γὰρ δοκῶν ἐμοὶ</l>
<l>καὶ ξυμφυτεῦσαι τοὔργον εἰργάσθαι θʼ, ὅσον</l>
<l>μὴ χερσὶ καίνων·  εἰ δʼ ἐτύγχανες βλέπων,</l>
<l>καὶ τοὔργον ἂν σοῦ τοῦτʼ, ἔφην εἶναι μόνου.</l>
</sp>
<sp>
<speaker>Τειρεσίας</speaker>
<l n="350">ἄληθες;  ἐννέπω σὲ  τῷ κηρύγματι</l>
<l>ᾧπερ προεῖπας ἐμμένειν, κἀφʼ ἡμέρας</l>
<l>τῆς νῦν προσαυδᾶν μήτε τούσδε μήτʼ ἐμέ,</l>
<l>ὡς ὄντι γῆς τῆσδʼ ἀνοσίῳ μιάστορι.</l>
</sp>
<milestone ed="p" n="354" unit="card"/>
<sp>
<speaker>Οἰδίπους</speaker>
<l>οὕτως ἀναιδῶς ἐξεκίνησας τόδε</l>
<l n="355">τὸ ῥῆμα; καὶ ποῦ τοῦτο φεύξεσθαι δοκεῖς;</l>
</sp>
<sp>
<speaker>Τειρεσίας</speaker>
<l>πέφευγα·  τἀληθὲς γὰρ ἰσχῦον τρέφω.</l>
</sp>
<sp>
<speaker>Οἰδίπους</speaker>
<l>πρὸς τοῦ διδαχθείς; οὐ γὰρ ἔκ γε τῆς τέχνης.</l>
</sp>
<sp>
<speaker>Τειρεσίας</speaker>
<l>πρὸς σοῦ·  σὺ γάρ μʼ ἄκοντα προυτρέψω λέγειν.</l>
</sp>
<sp>
<speaker>Οἰδίπους</speaker>
<l>ποῖον λόγον; λέγʼ αὖθις, ὡς μᾶλλον μάθω.</l>
</sp>
<sp>
<speaker>Τειρεσίας</speaker>
<l n="360">οὐχὶ ξυνῆκας πρόσθεν;  ἢ  ʼκπειρᾷ λέγων;</l>
</sp>
<sp>
<speaker>Οἰδίπους</speaker>
<l>οὐχ ὥστε γʼ εἰπεῖν γνωστόν·  ἀλλʼ αὖθις φράσον.</l>
</sp>
<sp>
<speaker>Τειρεσίας</speaker>
<l>φονέα σε φημὶ τἀνδρὸς οὗ ζητεῖς κυρεῖν.</l>
</sp>
<sp>
<speaker>Οἰδίπους</speaker>
<l>ἀλλʼ οὔ τι χαίρων  δίς γε πημονὰς ἐρεῖς.</l>
</sp>
<sp>
<speaker>Τειρεσίας</speaker>
<l>εἴπω τι δῆτα κἄλλʼ, ἵνʼ ὀργίζῃ πλέον;</l>
</sp>
<sp>
<speaker>Οἰδίπους</speaker>
<l n="365">ὅσον γε χρῄζεις·  ὡς μάτην εἰρήσεται.</l>
</sp>
<sp>
<speaker>Τειρεσίας</speaker>
<l>λεληθέναι σε φημὶ σὺν τοῖς φιλτάτοις</l>
<l>αἴσχισθʼ ὁμιλοῦντʼ, οὐδʼ ὁρᾶν ἵνʼ εἶ κακοῦ.</l>
</sp>
<sp>
<speaker>Οἰδίπους</speaker>
<l>ἦ καὶ γεγηθὼς ταῦτʼ ἀεὶ λέξειν δοκεῖς;</l>
</sp>
<sp>
<speaker>Τειρεσίας</speaker>
<l>εἴπερ τί γʼ ἐστὶ τῆς ἀληθείας σθένος.</l>
</sp>
<sp>
<speaker>Οἰδίπους</speaker>
<l n="370">ἀλλʼ ἔστι, πλὴν σοί·  σοὶ δὲ τοῦτʼ οὐκ ἔστʼ ἐπεὶ</l>
<l>τυφλὸς τά τʼ ὦτα τόν τε νοῦν τά τʼ ὄμματʼ εἶ.</l>
</sp>
<sp>
<speaker>Τειρεσίας</speaker>
<l>σὺ δʼ ἄθλιός γε ταῦτʼ ὀνειδίζων, ἃ σοὶ</l>
<l>οὐδεὶς ὃς οὐχὶ τῶνδʼ ὀνειδιεῖ τάχα.</l>
</sp>
<sp>
<speaker>Οἰδίπους</speaker>
<l>μιᾶς τρέφει πρὸς νυκτός, ὥστε μήτʼ ἐμὲ</l>
<l n="375">μήτʼ ἄλλον, ὅστις φῶς ὁρᾷ, βλάψαι ποτʼ ἄν.</l>
</sp>
<sp>
<speaker>Τειρεσίας</speaker>
<l>οὐ γάρ σε μοῖρα πρός γʼ ἐμοῦ πεσεῖν, ἐπεὶ</l>
<l>ἱκανὸς Ἀπόλλων, ᾧ τάδʼ ἐκπρᾶξαι μέλει.</l>
</sp>
<sp>
<speaker>Οἰδίπους</speaker>
<l>Κρέοντος ἢ σοῦ ταῦτα τἀξευρήματα;</l>
</sp>
<sp>
<speaker>Τειρεσίας</speaker>
<l>Κρέων δέ σοι πῆμʼ οὐδέν, ἀλλʼ αὐτὸς σὺ σοί.</l>
</sp>
<milestone ed="p" n="380" unit="card"/>
<sp>
<speaker>Οἰδίπους</speaker>
<l n="380">ὦ πλοῦτε καὶ τυραννὶ καὶ τέχνη τέχνης</l>
<l>ὑπερφέρουσα τῷ πολυζήλῳ βίῳ,</l>
<l>ὅσος παρʼ ὑμῖν ὁ φθόνος φυλάσσεται,</l>
<l>εἰ τῆσδέ γʼ ἀρχῆς οὕνεχʼ, ἣν ἐμοὶ πόλις</l>
<l>δωρητόν, οὐκ αἰτητόν, εἰσεχείρισεν,</l>
<l n="385">ταύτης Κρέων ὁ πιστός, οὑξ ἀρχῆς φίλος,</l>
<l>λάθρᾳ μʼ ὑπελθὼν ἐκβαλεῖν ἱμείρεται,</l>
<l>ὑφεὶς μάγον τοιόνδε μηχανορράφον,</l>
<l>δόλιον ἀγύρτην, ὅστις ἐν τοῖς κέρδεσιν</l>
<l>μόνον δέδορκε, τὴν τέχνην δʼ ἔφυ τυφλός.</l>
<l n="390">ἐπεί, φέρʼ  εἰπέ, ποῦ σὺ μάντις εἶ σαφής;</l>
<l>πῶς οὐκ, ὅθʼ ἡ ῥαψῳδὸς ἐνθάδʼ ἦν κύων,</l>
<l>ηὔδας τι τοῖσδʼ ἀστοῖσιν ἐκλυτήριον;</l>
<l>καίτοι τό γʼ αἴνιγμʼ οὐχὶ τοὐπιόντος ἦν</l>
<l>ἀνδρὸς διειπεῖν, ἀλλὰ μαντείας ἔδει·</l>
<l n="395">ἣν οὔτʼ ἀπʼ οἰωνῶν σὺ προυφάνης ἔχων</l>
<l>οὔτʼ ἐκ θεῶν του γνωτόν·  ἀλλʼ ἐγὼ μολών,</l>
<l>ὁ μηδὲν εἰδὼς Οἰδίπους, ἔπαυσά νιν,</l>
<l>γνώμῃ κυρήσας οὐδʼ ἀπʼ, οἰωνῶν μαθών·</l>
<l>ὃν δὴ σὺ πειρᾷς ἐκβαλεῖν, δοκῶν θρόνοις</l>
<l n="400">παραστατήσειν τοῖς Κρεοντείοις πέλας.</l>
<l>κλαίων δοκεῖς μοι καὶ σὺ χὠ συνθεὶς τάδε</l>
<l>ἀγηλατήσειν·  εἰ δὲ μὴ ʼδόκεις γέρων</l>
<l>εἶναι, παθὼν ἔγνως ἂν οἷά περ φρονεῖς.</l>
</sp>
<sp>
<speaker>Χορός</speaker>
<l>ἡμῖν μὲν εἰκάζουσι καὶ τὰ τοῦδʼ ἔπη</l>
<l n="405">ὀργῇ λελέχθαι καὶ τά σʼ, Οἰδίπους, δοκεῖ,</l>
<l>δεῖ δʼ οὐ τοιούτων, ἀλλʼ ὅπως τὰ τοῦ θεοῦ</l>
<l>μαντεῖʼ ἄριστα λύσομεν, τόδε σκοπεῖν.</l>
</sp>
<milestone ed="p" n="408" unit="card"/>
<sp>
<speaker>Τειρεσίας</speaker>
<l>εἰ καὶ τυραννεῖς, ἐξισωτέον τὸ γοῦν</l>
<l>ἴσʼ ἀντιλέξαι·  τοῦδε γὰρ κἀγὼ κρατῶ.</l>
<l n="410">οὐ γάρ τι σοὶ ζῶ δοῦλος, ἀλλὰ Λοξίᾳ·</l>
<l>ὥστʼ οὐ Κρέοντος προστάτου γεγράψομαι.</l>
<l>λέγω δʼ, ἐπειδὴ καὶ τυφλόν μʼ ὠνείδισας·</l>
<l>σὺ καὶ δέδορκας κοὐ βλέπεις ἵνʼ εἶ κακοῦ,</l>
<l>οὐδʼ ἔνθα ναίεις, οὐδʼ ὅτων οἰκεῖς μέτα.</l>
<l n="415">ἆρʼ οἶσθʼ ἀφʼ ὧν εἶ; καὶ λέληθας ἐχθρὸς ὢν</l>
<l>τοῖς σοῖσιν αὐτοῦ νέρθε κἀπὶ γῆς ἄνω,</l>
<l>καί σʼ ἀμφιπλὴξ μητρός τε καὶ τοῦ σοῦ πατρὸς</l>
<l>ἐλᾷ ποτʼ ἐκ γῆς τῆσδε δεινόπους ἀρά,</l>
<l>βλέποντα νῦν μὲν ὄρθʼ, ἔπειτα δὲ σκότον.</l>
<l n="420">βοῆς δὲ τῆς σῆς ποῖος οὐκ ἔσται λιμήν,</l>
<l>ποῖος Κιθαιρὼν οὐχὶ σύμφωνος τάχα,</l>
<l>ὅταν καταίσθῃ τὸν ὑμέναιον, ὃν δόμοις</l>
<l>ἄνορμον εἰσέπλευσας, εὐπλοίας τυχών;</l>
<l>ἄλλων δὲ πλῆθος οὐκ ἐπαισθάνει κακῶν,</l>
<l n="425">ἅ σʼ ἐξισώσει σοί τε καὶ τοῖς σοῖς τέκνοις.</l>
<l>πρὸς ταῦτα καὶ Κρέοντα καὶ τοὐμὸν στόμα</l>
<l>προπηλάκιζε·  σοῦ γὰρ οὐκ ἔστιν βροτῶν</l>
<l>κάκιον ὅστις ἐκτριβήσεταί ποτε.</l>
</sp>
<milestone ed="p" n="429" unit="card"/>
<sp>
<speaker>Οἰδίπους</speaker>
<l>ἦ ταῦτα δῆτʼ ἀνεκτὰ πρὸς τούτου κλύειν;</l>
<l n="430">οὐκ εἰς ὄλεθρον;   οὐχὶ θᾶσσον;  οὐ πάλιν</l>
<l>ἄψορρος οἴκων τῶνδʼ ἀποστραφεὶς ἄπει;</l>
</sp>
<sp>
<speaker>Τειρεσίας</speaker>
<l>οὐδʼ ἱκόμην ἔγωγʼ  ἄν, εἰ σὺ μὴ ʼκάλεις.</l>
</sp>
<sp>
<speaker>Οἰδίπους</speaker>
<l>οὐ γάρ τί σʼ ᾔδη μῶρα φωνήσοντʼ, ἐπεὶ</l>
<l>σχολῇ σʼ ἂν οἴκους τοὺς ἐμοὺς ἐστειλάμην.</l>
</sp>
<sp>
<speaker>Τειρεσίας</speaker>
<l n="435">ἡμεῖς τοιοίδʼ ἔφυμεν, ὡς μὲν σοὶ δοκεῖ,</l>
<l>μῶροι, γονεῦσι δʼ, οἵ σʼ ἔφυσαν, ἔμφρονες.</l>
</sp>
<sp>
<speaker>Οἰδίπους</speaker>
<l>ποίοισι; μεῖνον, τίς δέ μʼ ἐκφύει βροτῶν;</l>
</sp>
<sp>
<speaker>Τειρεσίας</speaker>
<l>ἥδʼ ἡμέρα φύσει σε καὶ διαφθερεῖ.</l>
</sp>
<sp>
<speaker>Οἰδίπους</speaker>
<l>ὡς πάντʼ ἄγαν αἰνικτὰ κἀσαφῆ λέγεις.</l>
</sp>
<sp>
<speaker>Τειρεσίας</speaker>
<l n="440">οὔκουν σὺ ταῦτʼ  ἄριστος εὑρίσκειν ἔφυς;</l>
</sp>
<sp>
<speaker>Οἰδίπους</speaker>
<l>τοιαῦτʼ ὀνείδιζʼ, οἷς ἔμʼ εὑρήσεις μέγαν.</l>
</sp>
<sp>
<speaker>Τειρεσίας</speaker>
<l>αὕτη γε μέντοι σʼ ἡ τύχη διώλεσεν.</l>
</sp>
<sp>
<speaker>Οἰδίπους</speaker>
<l>ἀλλʼ εἰ πόλιν τήνδʼ ἐξέσωσʼ, οὔ μοι μέλει.</l>
</sp>
<sp>
<speaker>Τειρεσίας</speaker>
<l>ἄπειμι τοίνυν·  καὶ σύ, παῖ, κόμιζέ με.</l>
</sp>
<sp>
<speaker>Οἰδίπους</speaker>
<l n="445">κομιζέτω δῆθʼ·  ὡς παρὼν σύ γʼ ἐμποδὼν</l>
<l>ὀχλεῖς, συθείς τʼ ἂν οὐκ ἂν ἀλγύνοις πλέον.</l>
</sp>
<milestone ed="p" n="447" unit="card"/>
<sp>
<speaker>Τειρεσίας</speaker>
<l>εἰπὼν ἄπειμʼ ὧν οὕνεκʼ, ἦλθον, οὐ τὸ σὸν</l>
<l>δείσας πρόσωπον·  οὐ γὰρ ἔσθʼ ὅπου μʼ ὀλεῖς.</l>
<l>λέγω δέ σοι·  τὸν ἄνδρα τοῦτον, ὃν πάλαι</l>
<l n="450">ζητεῖς ἀπειλῶν κἀνακηρύσσων φόνον</l>
<l>τὸν Λαΐειον, οὗτός ἐστιν ἐνθάδε,</l>
<l>ξένος λόγῳ μέτοικος, εἶτα δʼ ἐγγενὴς</l>
<l>φανήσεται Θηβαῖος, οὐδʼ ἡσθήσεται</l>
<l>τῇ ξυμφορᾷ·  τυφλὸς γὰρ ἐκ δεδορκότος</l>
<l n="455">καὶ πτωχὸς ἀντὶ πλουσίου ξένην ἔπι</l>
<l>σκήπτρῳ προδεικνὺς γαῖαν ἐμπορεύσεται.</l>
<l>φανήσεται δὲ παισὶ τοῖς αὑτοῦ ξυνὼν</l>
<l>ἀδελφὸς αὑτὸς καὶ πατήρ, κἀξ ἧς ἔφυ</l>
<l>γυναικὸς υἱὸς καὶ πόσις, καὶ τοῦ πατρὸς</l>
<l n="460">ὁμόσπορός τε καὶ φονεύς.   καὶ ταῦτʼ  ἰὼν</l>
<l>εἴσω λογίζου·  κἂν λάβῃς ἐψευσμένον,</l>
<l>φάσκειν ἔμʼ ἤδη μαντικῇ μηδὲν φρονεῖν.</l>
</sp>
<milestone ed="p" n="463" unit="card"/>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>τίς ὅντινʼ ἁ θεσπιέπεια Δελφὶς εἶπε πέτρα</l>
<l n="465">ἄρρητʼ ἀρρήτων τελέσαντα φοινίαισι χερσίν;</l>
<l>ὥρα νιν ἀελλάδων</l>
<l>ἵππων σθεναρώτερον</l>
<l>φυγᾷ πόδα νωμᾶν.</l>
<l>ἔνοπλος γὰρ ἐπʼ αὐτὸν ἐπενθρῴσκει</l>
<l n="470">πυρὶ καὶ στεροπαῖς ὁ Διὸς γενέτας,</l>
<l>δειναὶ δʼ ἅμʼ ἕπονται</l>
<l>κῆρες ἀναπλάκητοι</l>
</sp>
<milestone ed="p" n="473" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ἔλαμψε γὰρ τοῦ νιφόεντος ἀρτίως φανεῖσα</l>
<l>φάμα Παρνασοῦ τὸν ἄδηλον ἄνδρα πάντʼ ἰχνεύειν.</l>
<l n="475">φοιτᾷ γὰρ ὑπʼ ἀγρίαν</l>
<l>ὕλαν ἀνά τʼ ἄντρα καὶ</l>
<l>πέτρας ἰσόταυρος</l>
<l>μέλεος μελέῳ ποδὶ χηρεύων,</l>
<l n="480">τὰ μεσόμφαλα γᾶς ἀπονοσφίζων</l>
<l>μαντεῖα·  τὰ δʼ ἀεὶ</l>
<l>ζῶντα περιποτᾶται.</l>
</sp>
<milestone ed="p" n="483" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>δεινὰ μὲν οὖν, δεινὰ ταράσσει σοφὸς οἰωνοθέτας</l>
<l n="485">οὔτε δοκοῦντʼ οὔτʼ ἀποφάσκονθʼ·  ὅ τι λέξω δʼ ἀπορῶ.</l>
<l>πέτομαι δʼ ἐλπίσιν οὔτʼ, ἐνθάδʼ ὁρῶν οὔτʼ ὀπίσω.</l>
<l>τί γὰρ ἢ Λαβδακίδαις</l>
<l n="490">ἢ τῷ Πολύβου νεῖκος ἔκειτʼ, οὔτε πάροιθέν ποτʼ ἔγωγʼ</l>
<l>ἔμαθον, πρὸς ὅτου δὴ βασανίζων βασάνῳ</l>
<l>ἐπὶ τὰν ἐπίδαμον φάτιν εἶμʼ Οἰδιπόδα Λαβδακίδαις</l>
<l n="495">ἐπίκουρος ἀδήλων θανάτων.</l>
</sp>
<milestone ed="p" n="496" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>ἀλλʼ ὁ μὲν οὖν Ζεὺς ὅ τʼ Ἀπόλλων ξυνετοὶ καὶ τὰ βροτῶν</l>
<l n="500">εἰδότες·  ἀνδρῶν δʼ ὅτι μάντις πλέον ἢ ʼγὼ φέρεται,</l>
<l>κρίσις οὔκ ἔστιν ἀλαθής·  σοφίᾳ δʼ ἂν σοφίαν</l>
<l>παραμείψειεν ἀνήρ.</l>
<l n="505">ἀλλʼ οὔποτʼ ἔγωγʼ ἄν, πρὶν ἴδοιμʼ ὀρθὸν ἔπος, μεμφομένων ἂν καταφαίην.</l>
<l>φανερὰ γὰρ ἐπʼ αὐτῷ, πτερόεσσʼ ἦλθε κόρα</l>
<l n="510">ποτέ, καὶ σοφὸς ὤφθη βασάνῳ θʼ ἁδύπολις τῷ ἀπʼ ἐμᾶς</l>
<l>φρενὸς οὔποτʼ ὀφλήσει κακίαν.</l>
</sp>
<milestone ed="p" n="513" unit="card"/>
</div2>
</div1>
<div1 type="episode">
<sp>
<speaker>Κρέων</speaker>
<l>ἄνδρες πολῖται, δείνʼ ἔπη πεπυσμένος</l>
<l>κατηγορεῖν μου τὸν τύραννον Οἰδίπουν,</l>
<l n="515">πάρειμʼ ἀτλητῶν.  εἰ γὰρ ἐν ταῖς ξυμφοραῖς</l>
<l>ταῖς νῦν νομίζει πρός γʼ ἐμοῦ πεπονθέναι</l>
<l>λόγοισιν εἴτʼ ἔργοισιν εἰς βλάβην φέρον,</l>
<l>οὔτοι βίου μοι τοῦ μακραίωνος πόθος,</l>
<l>φέροντι τήνδε βάξιν.  οὐ γὰρ εἰς ἁπλοῦν</l>
<l n="520">ἡ ζημία μοι τοῦ λόγου τούτου φέρει,</l>
<l>ἀλλʼ ἐς μέγιστον, εἰ κακὸς μὲν ἐν πόλει,</l>
<l>κακὸς δὲ πρὸς σοῦ καὶ φίλων κεκλήσομαι.</l>
</sp>
<sp>
<speaker>Χορός</speaker>
<l>ἀλλʼ ἦλθε μὲν δὴ τοῦτο τοὔνειδος τάχʼ ἂν</l>
<l>ὀργῇ βιασθὲν μᾶλλον ἢ γνώμῃ φρενῶν.</l>
</sp>
<sp>
<speaker>Κρέων</speaker>
<l n="525">τοὔπος δʼ ἐφάνθη, ταῖς ἐμαῖς γνώμαις ὅτι</l>
<l>πεισθεὶς ὁ μάντις τοὺς λόγους ψευδεῖς λέγοι;</l>
</sp>
<sp>
<speaker>Χορός</speaker>
<l>ηὐδᾶτο μὲν τάδʼ, οἶδα δʼ οὐ γνώμῃ τίνι.</l>
</sp>
<sp>
<speaker>Κρέων</speaker>
<l>ἐξ ὀμμάτων δʼ ὀρθῶν τε κἀξ ὀρθῆς φρενὸς</l>
<l>κατηγορεῖτο τοὐπίκλημα τοῦτό μου;</l>
</sp>
<sp>
<speaker>Χορός</speaker>
<l n="530">οὐκ οἶδʼ·  ἃ γὰρ δρῶσʼ, οἱ κρατοῦντες οὐχ ὁρῶ.</l>
<l>αὐτὸς δʼ ὅδʼ ἤδη δωμάτων ἔξω περᾷ.</l>
</sp>
<sp>
<speaker>Οἰδίπους</speaker>
<l>οὗτος σύ, πῶς δεῦρʼ ἦλθες; ἦ τοσόνδʼ ἔχεις</l>
<l>τόλμης πρόσωπον ὥστε τὰς ἐμὰς στέγας</l>
<l>ἵκου, φονεὺς ὢν τοῦδε τἀνδρὸς ἐμφανῶς</l>
<l n="535">λῃστής τʼ ἐναργὴς τῆς ἐμῆς τυραννίδος;</l>
<l>φέρʼ εἰπὲ πρὸς θεῶν, δειλίαν ἢ μωρίαν</l>
<l>ἰδών τινʼ ἔν μοι ταῦτʼ ἐβουλεύσω ποεῖν;</l>
<l>ἢ τοὔργον ὡς οὐ γνωριοῖμί σου τόδε</l>
<l>δόλῳ προσέρπον ἢ οὐκ ἀλεξοίμην μαθών;</l>
<l n="540">ἆρʼ  οὐχὶ μῶρόν ἐστι τοὐγχείρημά σου,</l>
<l>ἄνευ τε πλήθους καὶ φίλων τυραννίδα</l>
<l>θηρᾶν, ὃ πλήθει χρήμασίν θʼ ἁλίσκεται;</l>
</sp>
<milestone ed="p" n="543" unit="card"/>
<sp>
<speaker>Κρέων</speaker>
<l>οἶσθʼ ὡς πόησον; ἀντὶ τῶν εἰρημένων</l>
<l>ἴσʼ ἀντάκουσον, κᾆτα κρῖνʼ αὐτὸς μαθών.</l>
</sp>
<sp>
<speaker>Οἰδίπους</speaker>
<l n="545">λέγειν σὺ δεινός,  μανθάνειν δʼ ἐγὼ κακὸς</l>
<l>σοῦ· δυσμενῆ γὰρ καὶ βαρύν σʼ ηὕρηκʼ ἐμοί.</l>
</sp>
<sp>
<speaker>Κρέων</speaker>
<l>τοῦτʼ αὐτὸ νῦν μου πρῶτʼ ἄκουσον ὡς ἐρῶ.</l>
</sp>
<sp>
<speaker>Οἰδίπους</speaker>
<l>τοῦτʼ αὐτὸ μή μοι φράζʼ, ὅπως οὐκ εἶ κακός.</l>
</sp>
<sp>
<speaker>Κρέων</speaker>
<l>εἴ τοι νομίζεις κτῆμα τὴν αὐθαδίαν</l>
<l n="550">εἶναί τι τοῦ νοῦ  χωρίς, οὐκ ὀρθῶς φρονεῖς.</l>
</sp>
<sp>
<speaker>Οἰδίπους</speaker>
<l>εἴ τοι νομίζεις ἄνδρα συγγενῆ κακῶς</l>
<l>δρῶν οὐχ ὑφέξειν  τὴν δίκην, οὐκ εὖ φρονεῖς.</l>
</sp>
<sp>
<speaker>Κρέων</speaker>
<l>ξύμφημί σοι ταῦτʼ ἔνδικʼ εἰρῆσθαι·  τὸ δὲ</l>
<l>πάθημʼ ὁποῖον φὴς παθεῖν, δίδασκέ με.</l>
</sp>
<sp>
<speaker>Οἰδίπους</speaker>
<l n="555">ἔπειθες ἢ οὐκ ἔπειθες, ὡς χρείη μʼ ἐπὶ</l>
<l>τὸν σεμνόμαντιν ἄνδρα πέμψασθαί τινα;</l>
</sp>
<sp>
<speaker>Κρέων</speaker>
<l>καὶ νῦν ἔθʼ αὑτός εἰμι τῷ βουλεύματι.</l>
</sp>
<sp>
<speaker>Οἰδίπους</speaker>
<l>πόσον τινʼ ἤδη δῆθʼ ὁ Λάϊος χρόνον</l>
</sp>
<sp>
<speaker>Κρέων</speaker>
<l>δέδρακε ποῖον ἔργον; οὐ γὰρ ἐννοῶ.</l>
</sp>
<sp>
<speaker>Οἰδίπους</speaker>
<l n="560">ἄφαντος ἔρρει θανασίμῳ χειρώματι;</l>
</sp>
<sp>
<speaker>Κρέων</speaker>
<l>μακροὶ παλαιοί τʼ    ἂν μετρηθεῖεν χρόνοι.</l>
</sp>
<sp>
<speaker>Οἰδίπους</speaker>
<l>τότʼ οὖν ὁ μάντις οὗτος ἦν ἐν τῇ τέχνῃ;</l>
</sp>
<sp>
<speaker>Κρέων</speaker>
<l>σοφός γʼ ὁμοίως   κἀξ ἴσου τιμώμενος.</l>
</sp>
<sp>
<speaker>Οἰδίπους</speaker>
<l>ἐμνήσατʼ οὖν ἐμοῦ τι τῷ τότʼ ἐν χρόνῳ;</l>
</sp>
<sp>
<speaker>Κρέων</speaker>
<l n="565">οὔκουν ἐμοῦ γʼ   ἑστῶτος οὐδαμοῦ πέλας.</l>
</sp>
<sp>
<speaker>Οἰδίπους</speaker>
<l>ἀλλʼ οὐκ ἔρευναν τοῦ κτανόντος ἔσχετε;</l>
</sp>
<sp>
<speaker>Κρέων</speaker>
<l>παρέσχομεν, πῶς    δʼ οὐχί; κοὐκ ἠκούσαμεν.</l>
</sp>
<sp>
<speaker>Οἰδίπους</speaker>
<l>πῶς οὖν τόθʼ οὗτος ὁ σοφὸς οὐκ ηὔδα τάδε;</l>
</sp>
<sp>
<speaker>Κρέων</speaker>
<l>οὐκ οἶδʼ·  ἐφʼ οἷς γὰρ μὴ φρονῶ σιγᾶν φιλῶ.</l>
</sp>
<sp>
<speaker>Οἰδίπους</speaker>
<l n="570">τοσόνδε γʼ οἶσθα καὶ λέγοις ἂν εὖ φρονῶν.</l>
</sp>
<sp>
<speaker>Κρέων</speaker>
<l>ποῖον τόδʼ; εἰ γὰρ οἶδά γʼ, οὐκ ἀρνήσομαι.</l>
</sp>
<sp>
<speaker>Οἰδίπους</speaker>
<l>ὁθούνεκʼ, εἰ μὴ σοὶ ξυνῆλθε, τάσδʼ ἐμὰς</l>
<l>οὐκ ἄν ποτʼ εἶπε Λαΐου διαφθοράς.</l>
</sp>
<sp>
<speaker>Κρέων</speaker>
<l>εἰ μὲν λέγει τάδʼ, αὐτὸς οἶσθʼ·  ἐγὼ δὲ σοῦ</l>
<l n="575">μαθεῖν δικαιῶ ταὔθʼ ἅπερ κἀμοῦ σὺ νῦν.</l>
</sp>
<sp>
<speaker>Οἰδίπους</speaker>
<l>ἐκμάνθανʼ·  οὐ γὰρ δὴ φονεὺς ἁλώσομαι.</l>
</sp>
<sp>
<speaker>Κρέων</speaker>
<l>τί δῆτʼ; ἀδελφὴν τὴν ἐμὴν γήμας ἔχεις;</l>
</sp>
<sp>
<speaker>Οἰδίπους</speaker>
<l>ἄρνησις οὐκ ἔνεστιν ὧν ἀνιστορεῖς.</l>
</sp>
<sp>
<speaker>Κρέων</speaker>
<l>ἄρχεις δʼ ἐκείνῃ ταὐτὰ γῆς ἴσον νέμων;</l>
</sp>
<sp>
<speaker>Οἰδίπους</speaker>
<l n="580">ἃν ᾖ θέλουσα πάντʼ  ἐμοῦ κομίζεται.</l>
</sp>
<sp>
<speaker>Κρέων</speaker>
<l>οὔκουν ἰσοῦμαι  σφῷν ἐγὼ δυοῖν τρίτος;</l>
</sp>
<sp>
<speaker>Οἰδίπους</speaker>
<l>ἐνταῦθα γὰρ δὴ καὶ κακὸς φαίνει φίλος.</l>
</sp>
<milestone ed="p" n="583" unit="card"/>
<sp>
<speaker>Κρέων</speaker>
<l>οὔκ, εἰ διδοίης γʼ ὡς ἐγὼ σαυτῷ λόγον.</l>
<l>σκέψαι δὲ τοῦτο πρῶτον, εἴ τινʼ ἂν δοκεῖς</l>
<l n="585">ἄρχειν ἑλέσθαι ξὺν φόβοισι μᾶλλον ἢ</l>
<l>ἄτρεστον εὕδοντʼ, εἰ τά γʼ αὔθʼ ἕξει κράτη.</l>
<l>ἐγὼ μὲν οὖν οὔτʼ αὐτὸς ἱμείρων ἔφυν</l>
<l>τύραννος εἶναι μᾶλλον ἢ τύραννα δρᾶν,</l>
<l>οὔτʼ ἄλλος ὅστις σωφρονεῖν ἐπίσταται.</l>
<l n="590">νῦν μὲν γὰρ ἐκ σοῦ πάντʼ ἄνευ φόβου φέρω,</l>
<l>εἰ δʼ αὐτὸς ἦρχον, πολλὰ κἂν ἄκων ἔδρων.</l>
<l>πῶς δῆτʼ ἐμοὶ τυραννὶς ἡδίων ἔχειν</l>
<l>ἀρχῆς ἀλύπου καὶ δυναστείας ἔφυ;</l>
<l>οὔπω τοσοῦτον ἠπατημένος κυρῶ</l>
<l n="595">ὥστʼ ἄλλα χρῄζειν ἢ τὰ σὺν κέρδει καλά.</l>
<l>νῦν πᾶσι χαίρω, νῦν με πᾶς ἀσπάζεται,</l>
<l>νῦν οἱ σέθεν χρῄζοντες ἐκκαλοῦσί με·</l>
<l>τὸ γὰρ τυχεῖν αὐτοῖσι πᾶν ἐνταῦθʼ ἔνι.</l>
<l>πῶς δῆτʼ ἐγὼ κεῖνʼ  ἂν λάβοιμʼ ἀφεὶς τάδε;</l>
<l n="600">οὐκ ἂν γένοιτο νοῦς κακὸς καλῶς φρονῶν.</l>
<l>ἀλλʼ οὔτʼ ἐραστὴς τῆσδε τῆς γνώμης ἔφυν</l>
<l>οὔτʼ ἂν μετʼ ἄλλου δρῶντος ἂν τλαίην ποτέ.</l>
<l>καὶ τῶνδʼ ἔλεγχον τοῦτο μὲν Πυθώδʼ ἰὼν</l>
<l>πεύθου τὰ χρησθέντʼ εἰ σαφῶς ἤγγειλά σοι·</l>
<l n="605">τοῦτʼ ἄλλʼ, ἐάν με τῷ τερασκόπῳ λάβῃς</l>
<l>κοινῇ τι βουλεύσαντα, μή μʼ ἁπλῇ κτάνῃς</l>
<l>ψήφῳ, διπλῇ δέ, τῇ τʼ ἐμῇ καὶ σῇ, λαβών·</l>
<l>γνώμῃ δʼ ἀδήλῳ μή με χωρὶς αἰτιῶ.</l>
<l>οὐ γὰρ δίκαιον οὔτε τοὺς κακοὺς μάτην</l>
<l n="610">χρηστοὺς νομίζειν οὔτε τοὺς χρηστοὺς κακούς.</l>
<l>φίλον γὰρ ἐσθλὸν ἐκβαλεῖν ἴσον λέγω</l>
<l>καὶ τὸν παρʼ αὑτῷ βίοτον, ὃν πλεῖστον, φιλεῖ.</l>
<l>ἀλλʼ ἐν χρόνῳ γνώσει τάδʼ ἀσφαλῶς, ἐπεὶ</l>
<l>χρόνος δίκαιον ἄνδρα δείκνυσιν μόνος·</l>
<l n="615">κακὸν δὲ κἂν ἐν ἡμέρᾳ γνοίης μιᾷ.</l>
</sp>
<milestone ed="p" n="616" unit="card"/>
<sp>
<speaker>Χορός</speaker>
<l>καλῶς ἔλεξεν εὐλαβουμένῳ πεσεῖν,</l>
<l>ἄναξ·  φρονεῖν γὰρ οἱ ταχεῖς οὐκ ἀσφαλεῖς.</l>
</sp>
<sp>
<speaker>Οἰδίπους</speaker>
<l>ὅταν ταχύς τις οὑπιβουλεύων λάθρᾳ</l>
<l>χωρῇ, ταχὺν δεῖ κἀμὲ βουλεύειν πάλιν·</l>
<l n="620">εἰ δʼ ἡσυχάζων προσμενῶ, τὰ τοῦδε μὲν</l>
<l>πεπραγμένʼ ἔσται,    τἀμὰ δʼ ἡμαρτημένα.</l>
</sp>
<sp>
<speaker>Κρέων</speaker>
<l>τί δῆτα χρῄζεις; ἦ με γῆς ἔξω βαλεῖν;</l>
</sp>
<sp>
<speaker>Οἰδίπους</speaker>
<l>ἥκιστα·  θνῄσκειν, οὐ φυγεῖν σε βούλομαι.</l>
<l>ὡς ἂν προδείξῃς οἷόν ἐστι τὸ φθονεῖν.</l>
</sp>
<sp>
<speaker>Κρέων</speaker>
<l n="625">ὡς οὐχ ὑπείξων οὐδὲ πιστεύσων λέγεις;</l>
</sp>
<sp>
<speaker>Οἰδίπους</speaker>
<l>
<gap desc="*"/>
</l>
</sp>
<sp>
<speaker>Κρέων</speaker>
<l>οὐ γὰρ φρονοῦντά  σʼ εὖ βλέπω.</l>
</sp>
<sp>
<speaker>Οἰδίπους</speaker>
<l>τὸ γοῦν ἐμόν.</l>
</sp>
<sp>
<speaker>Κρέων</speaker>
<l>ἀλλʼ ἐξ ἴσου δεῖ κἀμόν.</l>
</sp>
<sp>
<speaker>Οἰδίπους</speaker>
<l>ἀλλʼ ἔφυς κακός.</l>
</sp>
<sp>
<speaker>Κρέων</speaker>
<l>εἰ δὲ ξυνίης μηδέν;</l>
</sp>
<sp>
<speaker>Οἰδίπους</speaker>
<l>ἀρκτέον γʼ ὅμως.</l>
</sp>
<sp>
<speaker>Κρέων</speaker>
<l>οὔτοι κακῶς γʼ   ἄρχοντος.</l>
</sp>
<sp>
<speaker>Οἰδίπους</speaker>
<l>ὦ πόλις πόλις.</l>
</sp>
<sp>
<speaker>Κρέων</speaker>
<l n="630">κἀμοὶ πόλεως μέτεστιν, οὐχί σοι μόνῳ.</l>
</sp>
<sp>
<speaker>Χορός</speaker>
<l>παύσασθʼ, ἄνακτες·  καιρίαν δʼ ὑμῖν ὁρῶ</l>
<l>τήνδʼ ἐκ δόμων στείχουσαν Ἰοκάστην, μεθʼ ἧς</l>
<l>τὸ νῦν παρεστὸς νεῖκος εὖ θέσθαι χρεών.</l>
</sp>
<milestone ed="p" n="634" unit="card"/>
<sp>
<speaker>Ἰοκάστη</speaker>
<l>τί τὴν ἄβουλον, ὦ ταλαίπωροι, στάσιν</l>
<l n="635">γλώσσης ἐπήρασθʼ οὐδʼ ἐπαισχύνεσθε γῆς</l>
<l>οὕτω νοσούσης ἴδια κινοῦντες κακά;</l>
<l>οὐκ εἶ σύ τʼ οἴκους σύ τε, Κρέων, κατὰ στέγας,</l>
<l>καὶ μὴ τὸ μηδὲν ἄλγος εἰς μέγʼ οἴσετε;</l>
</sp>
<sp>
<speaker>Κρέων</speaker>
<l>ὅμαιμε, δεινά μʼ Οἰδίπους ὁ σὸς πόσις</l>
<l n="640">δρᾶσαι δικαιοῖ δυοῖν ἀποκρίνας κακοῖν</l>
<l>ἢ γῆς ἀπῶσαι πατρίδος ἢ κτεῖναι λαβών.</l>
</sp>
<sp>
<speaker>Οἰδίπους</speaker>
<l>ξύμφημι·  δρῶντα γάρ νιν, ὦ γύναι, κακῶς</l>
<l>εἴληφα τοὐμὸν σῶμα σὺν τέχνῃ κακῇ.</l>
</sp>
<sp>
<speaker>Κρέων</speaker>
<l>μή νυν ὀναίμην, ἀλλʼ ἀραῖος, εἴ σέ τι</l>
<l n="645">δέδρακʼ, ὀλοίμην, ὧν ἐπαιτιᾷ με δρᾶν.</l>
</sp>
<sp>
<speaker>Ἰοκάστη</speaker>
<l>ὦ πρὸς θεῶν πίστευσον, Οἰδίπους, τάδε,</l>
<l>μάλιστα μὲν τόνδʼ ὅρκον αἰδεσθεὶς θεῶν,</l>
<l>ἔπειτα κἀμὲ τούσδε θʼ οἳ πάρεισί σοι.</l>
</sp>
<milestone ed="p" n="649" unit="card"/>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>πιθοῦ θελήσας φρονήσας τʼ, ἄναξ, λίσσομαι.</l>
</sp>
<sp>
<speaker>Οἰδίπους</speaker>
<l n="650">τί σοι θέλεις δῆτʼ εἰκάθω;</l>
</sp>
<sp>
<speaker>Χορός</speaker>
<l>τὸν οὔτε πρὶν νήπιον νῦν τʼ ἐν ὅρκῳ μέγαν καταίδεσαι.</l>
</sp>
<sp>
<speaker>Οἰδίπους</speaker>
<l>οἶσθʼ οὖν ἃ χρῄζεις;</l>
</sp>
<sp>
<speaker>Χορός</speaker>
<l>οἶδα.</l>
</sp>
<sp>
<speaker>Οἰδίπους</speaker>
<l>φράζε δὴ τί φής.</l>
</sp>
<sp>
<speaker>Χορός</speaker>
<l>τὸν ἐναγῆ φίλον μήποτʼ ἐν αἰτίᾳ</l>
<l>σὺν ἀφανεῖ λόγῳ  σʼ ἄτιμον βαλεῖν.</l>
</sp>
<sp>
<speaker>Οἰδίπους</speaker>
<l>εὖ νυν ἐπίστω, ταῦθʼ ὅταν ζητῇς, ἐμοὶ</l>
<l>ζητῶν ὄλεθρον ἢ φυγὴν ἐκ τῆσδε γῆς.</l>
</sp>
<milestone ed="p" n="660" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l n="660">οὐ τὸν πάντων θεῶν θεὸν πρόμον</l>
<l>Ἅλιον·  ἐπεὶ ἄθεος ἄφιλος ὅ τι πύματον</l>
<l>ὀλοίμαν, φρόνησιν εἰ τάνδʼ ἔχω.</l>
<l n="665">ἀλλά μοι δυσμόρῳ γᾶ φθινὰς</l>
<l>τρύχει ψυχάν, τάδʼ εἰ κακοῖς κακὰ</l>
<l>προσάψει τοῖς πάλαι τὰ πρὸς σφῷν.</l>
</sp>
<sp>
<speaker>Οἰδίπους</speaker>
<l>ὁ δʼ οὖν ἴτω, κεἰ χρή με παντελῶς θανεῖν</l>
<l n="670">ἢ γῆς ἄτιμον τῆσδʼ  ἀπωσθῆναι βίᾳ.</l>
<l>τὸ γὰρ σόν, οὐ τὸ τοῦδʼ, ἐποικτίρω στόμα</l>
<l>ἐλεινόν·  οὗτος δʼ ἔνθʼ ἂν ᾖ στυγήσεται.</l>
</sp>
<sp>
<speaker>Κρέων</speaker>
<l>στυγνὸς μὲν εἴκων δῆλος εἶ, βαρὺς δʼ, ὅταν</l>
<l>θυμοῦ περάσῃς·  αἱ δὲ τοιαῦται φύσεις</l>
<l n="675">αὑταῖς δικαίως εἰσὶν ἄλγισται φέρειν.</l>
</sp>
<sp>
<speaker>Οἰδίπους</speaker>
<l>οὔκουν μʼ ἐάσεις κἀκτὸς εἶ;</l>
</sp>
<sp>
<speaker>Κρέων</speaker>
<l>πορεύσομαι,</l>
<l>σοῦ μὲν τυχὼν ἀγνῶτος, ἐν δὲ τοῖσδʼ ἴσος.</l>
</sp>
<milestone ed="p" n="679" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>γύναι, τί μέλλεις κομίζειν δόμων τόνδʼ ἔσω;</l>
</sp>
<sp>
<speaker>Ἰοκάστη</speaker>
<l n="680">μαθοῦσά γʼ ἥτις ἡ τύχη.</l>
</sp>
<sp>
<speaker>Χορός</speaker>
<l>δόκησις ἀγνὼς λόγων ἦλθε, δάπτει δὲ καὶ τὸ μὴ</l>
<l>ʼνʼδικον.</l>
</sp>
<sp>
<speaker>Ἰοκάστη</speaker>
<l>ἀμφοῖν ἀπʼ αὐτοῖν;</l>
</sp>
<sp>
<speaker>Χορός</speaker>
<l>ναίχι.</l>
</sp>
<sp>
<speaker>Ἰοκάστη</speaker>
<l>καὶ τίς ἦν λόγος;</l>
</sp>
<sp>
<speaker>Χορός</speaker>
<l n="685">ἅλις ἔμοιγʼ, ἅλις, γᾶς προπονουμένας,</l>
<l>φαίνεται ἔνθʼ ἔληξεν αὐτοῦ μένειν.</l>
</sp>
<sp>
<speaker>Οἰδίπους</speaker>
<l>ὁρᾷς ἵνʼ ἥκεις, ἀγαθὸς ὢν γνώμην ἀνήρ,</l>
<l>τοὐμὸν παριεὶς καὶ καταμβλύνων κέαρ;</l>
</sp>
</div2>
<div2 type="antistrophe" n="2">
<sp>
<speaker>Χορός</speaker>
<l n="690">ὦναξ, εἶπον μὲν οὐχ ἅπαξ μόνον,</l>
<l>ἴσθι δὲ παραφρόνιμον, ἄπορον ἐπὶ φρόνιμα</l>
<l>πεφάνθαι μʼ ἄν, εἴ σʼ ἐνοσφιζόμαν,</l>
<l>ὅς τʼ ἐμὰν γᾶν φίλαν ἐν πόνοις</l>
<l n="695">ἀλύουσαν κατʼ ὀρθὸν οὔρισας,</l>
<l>τανῦν τʼ εὔπομπος, ἂν γένοιο.</l>
</sp>
<sp>
<speaker>Ἰοκάστη</speaker>
<l>πρὸς θεῶν δίδαξον κἄμʼ, ἄναξ, ὅτου ποτὲ</l>
<l>μῆνιν τοσήνδε πράγματος στήσας ἔχεις.</l>
</sp>
<milestone ed="p" n="700" unit="card"/>
</div2>
</div1>
<div1 type="episode">
<sp>
<speaker>Οἰδίπους</speaker>
<l n="700">ἐρῶ·  σὲ γὰρ τῶνδʼ  ἐς πλέον, γύναι, σέβω·</l>
<l>Κρέοντος, οἷά μοι βεβουλευκὼς ἔχει.</l>
</sp>
<sp>
<speaker>Ἰοκάστη</speaker>
<l>λέγʼ, εἰ σαφῶς τὸ νεῖκος ἐγκαλῶν ἐρεῖς.</l>
</sp>
<sp>
<speaker>Οἰδίπους</speaker>
<l>φονέα με φησὶ Λαΐου καθεστάναι.</l>
</sp>
<sp>
<speaker>Ἰοκάστη</speaker>
<l>αὐτὸς ξυνειδὼς ἢ μαθὼν ἄλλου πάρα;</l>
</sp>
<sp>
<speaker>Οἰδίπους</speaker>
<l n="705">μάντιν μὲν οὖν κακοῦργον εἰσπέμψας, ἐπεὶ</l>
<l>τό γʼ εἰς ἑαυτὸν πᾶν ἐλευθεροῖ στόμα.</l>
</sp>
<sp>
<speaker>Ἰοκάστη</speaker>
<l>σύ νυν ἀφεὶς σεαυτὸν ὧν λέγεις πέρι</l>
<l>ἐμοῦ ʼπάκουσον, καὶ μάθʼ οὕνεκʼ ἐστί σοι</l>
<l>βρότειον οὐδὲν μαντικῆς ἔχον τέχνης.</l>
<l n="710">φανῶ δέ σοι σημεῖα τῶνδε σύντομα.</l>
<l>χρησμὸς γὰρ ἦλθε Λαΐῳ ποτʼ, οὐκ ἐρῶ</l>
<l>Φοίβου γʼ ἄπʼ αὐτοῦ, τῶν δʼ ὑπηρετῶν ἄπο,</l>
<l>ὡς αὐτὸν ἕξοι μοῖρα πρὸς παιδὸς θανεῖν,</l>
<l>ὅστις γένοιτʼ ἐμοῦ τε κἀκείνου πάρα.</l>
<l n="715">καὶ τὸν μέν, ὥσπερ γʼ ἡ φάτις, ξένοι ποτὲ</l>
<l>λῃσταὶ φονεύουσʼ ἐν τριπλαῖς ἁμαξιτοῖς·</l>
<l>παιδὸς δὲ βλάστας οὐ διέσχον ἡμέραι</l>
<l>τρεῖς, καί νιν ἄρθρα κεῖνος ἐνζεύξας ποδοῖν</l>
<l>ἔρριψεν ἄλλων χερσὶν ἄβατον εἰς ὄρος.</l>
<l n="720">κἀνταῦθʼ   Ἀπόλλων οὔτʼ  ἐκεῖνον ἤνυσεν</l>
<l>φονέα γενέσθαι πατρὸς οὔτε Λάϊον</l>
<l>τὸ δεινὸν οὑφοβεῖτο πρὸς παιδὸς θανεῖν.</l>
<l>τοιαῦτα φῆμαι μαντικαὶ διώρισαν,</l>
<l>ὧν ἐντρέπου σὺ μηδέν· ὧν γὰρ ἂν θεὸς</l>
<l n="725">χρείαν ἐρευνᾷ, ῥᾳδίως αὐτὸς φανεῖ.</l>
</sp>
<milestone ed="p" n="726" unit="card"/>
<sp>
<speaker>Οἰδίπους</speaker>
<l>οἷόν μʼ ἀκούσαντʼ ἀρτίως ἔχει, γύναι,</l>
<l>ψυχῆς πλάνημα κἀνακίνησις φρενῶν.</l>
</sp>
<sp>
<speaker>Ἰοκάστη</speaker>
<l>ποίας μερίμνης τοῦθʼ ὑποστραφεὶς λέγεις;</l>
</sp>
<sp>
<speaker>Οἰδίπους</speaker>
<l>ἔδοξʼ ἀκοῦσαι σοῦ τόδʼ, ὡς ὁ Λάϊος</l>
<l n="730">κατασφαγείη πρὸς τριπλαῖς ἁμαξιτοῖς.</l>
</sp>
<sp>
<speaker>Ἰοκάστη</speaker>
<l>ηὐδᾶτο γὰρ ταῦτʼ οὐδέ πω λήξαντʼ ἔχει.</l>
</sp>
<sp>
<speaker>Οἰδίπους</speaker>
<l>καὶ ποῦ ʼσθʼ ὁ χῶρος οὗτος οὗ τόδʼ ἦν πάθος;</l>
</sp>
<sp>
<speaker>Ἰοκάστη</speaker>
<l>Φωκὶς μὲν ἡ γῆ κλῄζεται, σχιστὴ δʼ ὁδὸς</l>
<l>ἐς ταὐτὸ Δελφῶν κἀπὸ Δαυλίας ἄγει.</l>
</sp>
<sp>
<speaker>Οἰδίπους</speaker>
<l n="735">καὶ τίς χρόνος τοῖσδʼ ἐστὶν οὑξεληλυθώς;</l>
</sp>
<sp>
<speaker>Ἰοκάστη</speaker>
<l>σχεδόν τι πρόσθεν ἢ σὺ τῆσδʼ ἔχων χθονὸς</l>
<l>ἀρχὴν ἐφαίνου, τοῦτʼ ἐκηρύχθη πόλει.</l>
</sp>
<sp>
<speaker>Οἰδίπους</speaker>
<l>ὦ Ζεῦ, τί μου δρᾶσαι βεβούλευσαι πέρι;</l>
</sp>
<sp>
<speaker>Ἰοκάστη</speaker>
<l>τί δʼ ἐστί σοι τοῦτʼ, Οἰδίπους, ἐνθύμιον;</l>
</sp>
<sp>
<speaker>Οἰδίπους</speaker>
<l n="740">μήπω μʼ ἐρώτα·  τὸν δὲ Λάϊον φύσιν</l>
<l>τίνʼ ἦλθε φράζε, τίνα δʼ ἀκμὴν ἥβης ἔχων.</l>
</sp>
<sp>
<speaker>Ἰοκάστη</speaker>
<l>μέγας, χνοάζων ἄρτι λευκανθὲς κάρα,</l>
<l>μορφῆς δὲ τῆς σῆς οὐκ ἀπεστάτει πολύ.</l>
</sp>
<sp>
<speaker>Οἰδίπους</speaker>
<l>οἴμοι τάλας·  ἔοικʼ ἐμαυτὸν εἰς ἀρὰς</l>
<l n="745">δεινὰς προβάλλων     ἀρτίως οὐκ εἰδέναι.</l>
</sp>
<sp>
<speaker>Ἰοκάστη</speaker>
<l>πῶς φῄς; ὀκνῶ τοι πρός σʼ ἀποσκοποῦσʼ, ἄναξ.</l>
</sp>
<sp>
<speaker>Οἰδίπους</speaker>
<l>δεινῶς ἀθυμῶ μὴ βλέπων ὁ μάντις ᾖ·</l>
<l>δείξεις δὲ μᾶλλον,   ἢν ἓν ἐξείπῃς ἔτι.</l>
</sp>
<sp>
<speaker>Ἰοκάστη</speaker>
<l>καὶ μὴν ὀκνῶ μέν, ἃ δʼ ἂν ἔρῃ μαθοῦσʼ ἐρῶ.</l>
</sp>
<milestone ed="p" n="750" unit="card"/>
<sp>
<speaker>Οἰδίπους</speaker>
<l n="750">πότερον  ἐχώρει βαιὸς ἢ πολλοὺς ἔχων</l>
<l>ἄνδρας λοχίτας, οἷʼ ἀνὴρ ἀρχηγέτης;</l>
</sp>
<sp>
<speaker>Ἰοκάστη</speaker>
<l>πέντʼ  ἦσαν οἱ ξύμπαντες, ἐν δʼ  αὐτοῖσιν ἦν     .</l>
<l>κῆρυξ·  ἀπήνη δʼ ἦγε Λάϊον μία.</l>
</sp>
<sp>
<speaker>Οἰδίπους</speaker>
<l>αἰαῖ, τάδʼ ἤδη διαφανῆ.  τίς ἦν ποτε</l>
<l n="755">ὁ τούσδε λέξας τοὺς λόγους ὑμῖν, γύναι;</l>
</sp>
<sp>
<speaker>Ἰοκάστη</speaker>
<l>οἰκεύς τις, ὅσπερ ἵκετʼ ἐκσωθεὶς μόνος.</l>
</sp>
<sp>
<speaker>Οἰδίπους</speaker>
<l>ἦ κἀν δόμοισι τυγχάνει τανῦν παρών;</l>
</sp>
<sp>
<speaker>Ἰοκάστη</speaker>
<l>οὐ δῆτʼ·  ἀφʼ οὗ γὰρ κεῖθεν ἦλθε καὶ κράτη</l>
<l>σέ τʼ εἶδʼ ἔχοντα Λάϊόν τʼ ὀλωλότα,</l>
<l n="760">ἐξικέτευσε τῆς ἐμῆς χειρὸς θιγὼν</l>
<l>ἀγρούς σφε πέμψαι κἀπὶ ποιμνίων νομάς,</l>
<l>ὡς πλεῖστον εἴη τοῦδʼ ἄποπτος ἄστεως.</l>
<l>κἄπεμψʼ ἐγώ νιν· ἄξιος γὰρ οἷʼ ἀνὴρ</l>
<l>δοῦλος φέρειν ἦν τῆσδε καὶ μείζω χάριν.</l>
</sp>
<sp>
<speaker>Οἰδίπους</speaker>
<l n="765">πῶς ἂν μόλοι δῆθʼ ἡμὶν ἐν τάχει πάλιν;</l>
</sp>
<sp>
<speaker>Ἰοκάστη</speaker>
<l>πάρεστιν·  ἀλλὰ  πρὸς τί τοῦτʼ ἐφίεσαι;</l>
</sp>
<sp>
<speaker>Οἰδίπους</speaker>
<l>δέδοικʼ ἐμαυτόν, ὦ γύναι, μὴ πόλλʼ ἄγαν</l>
<l>εἰρημένʼ ᾖ μοι διʼ ἅ νιν εἰσιδεῖν θέλω.</l>
</sp>
<sp>
<speaker>Ἰοκάστη</speaker>
<l>ἀλλʼ ἵξεται μέν·  ἀξία δέ που μαθεῖν</l>
<l n="770">κἀγὼ τά γʼ ἐν σοὶ δυσφόρως ἔχοντʼ, ἄναξ.</l>
</sp>
<milestone ed="p" n="771" unit="card"/>
<sp n="*oi)di/pous">
<speaker>Οἰδίπους</speaker>
<l>κοὐ μὴ στερηθῇς γʼ, ἐς τοσοῦτον ἐλπίδων</l>
<l>ἐμοῦ βεβῶτος.  τῷ γὰρ ἂν καὶ μείζονι</l>
<l>λέξαιμʼ ἂν ἢ σοί, διὰ τύχης τοιᾶσδʼ ἰών;</l>
<l>ἐμοὶ πατὴρ μὲν Πόλυβος ἦν Κορίνθιος,</l>
<l n="775">μήτηρ δὲ Μερόπη Δωρίς.  ἠγόμην δʼ ἀνὴρ</l>
<l>ἀστῶν μέγιστος τῶν ἐκεῖ, πρίν μοι τύχη</l>
<l>τοιάδʼ ἐπέστη, θαυμάσαι μὲν ἀξία,</l>
<l>σπουδῆς γε μέντοι τῆς ἐμῆς οὐκ ἀξία.</l>
<l>ἀνὴρ γὰρ ἐν δείπνοις μʼ ὑπερπλησθεὶς μέθῃ</l>
<l n="780">καλεῖ παρʼ  οἴνῳ, πλαστὸς ὡς εἴην πατρί.</l>
<l>κἀγὼ βαρυνθεὶς τὴν μὲν οὖσαν ἡμέραν</l>
<l>μόλις κατέσχον, θἀτέρᾳ δʼ ἰὼν πέλας</l>
<l>μητρὸς πατρός τʼ ἤλεγχον·  οἱ δὲ δυσφόρως</l>
<l>τοὔνειδος ἦγον τῷ μεθέντι τὸν λόγον.</l>
<l n="785">κἀγὼ τὰ μὲν κείνοιν ἐτερπόμην, ὅμως δʼ</l>
<l>ἔκνιζέ μʼ ἀεὶ τοῦθʼ·  ὑφεῖρπε γὰρ πολύ.</l>
<l>λάθρᾳ δὲ μητρὸς καὶ πατρὸς πορεύομαι</l>
<l>Πυθώδε, καί μʼ ὁ Φοῖβος ὧν μὲν ἱκόμην</l>
<l>ἄτιμον ἐξέπεμψεν, ἄλλα δʼ ἄθλια</l>
<l n="790">καὶ δεινὰ καὶ δύστηνα προύφηνεν λέγων,</l>
<l>ὡς μητρὶ μὲν χρείη με μιχθῆναι, γένος δʼ</l>
<l>ἄτλητον ἀνθρώποισι δηλώσοιμʼ ὁρᾶν,</l>
<l>φονεὺς δʼ ἐσοίμην τοῦ φυτεύσαντος πατρός.</l>
<l>κἀγὼ ʼπακούσας ταῦτα τὴν Κορινθίαν,</l>
<l n="795">ἄστροις τὸ λοιπὸν ἐκμετρούμενος, χθόνα</l>
<l>ἔφευγον, ἔνθα μήποτʼ ὀψοίμην κακῶν</l>
<l>χρησμῶν ὀνείδη τῶν ἐμῶν τελούμενα.</l>
<l>στείχων δʼ ἱκνοῦμαι τούσδε τοὺς χώρους, ἐν οἷς</l>
<l>σὺ τὸν τύραννον τοῦτον ὄλλυσθαι λέγεις.</l>
<milestone ed="p" n="800" unit="card"/>
<l n="800">καί σοι, γύναι, τἀληθὲς ἐξερῶ. τριπλῆς</l>
<l>ὅτʼ ἦ κελεύθου τῆσδʼ ὁδοιπορῶν πέλας,</l>
<l>ἐνταῦθά μοι κῆρύξ τε κἀπὶ πωλικῆς</l>
<l>ἀνὴρ ἀπήνης ἐμβεβώς, οἷον σὺ φῇς,</l>
<l>ξυνηντίαζον·  κἀξ ὁδοῦ μʼ ὅ θʼ ἡγεμὼν</l>
<l n="805">αὐτός θʼ ὁ πρέσβυς πρὸς βίαν ἠλαυνέτην.</l>
<l>κἀγὼ τὸν ἐκτρέποντα, τὸν τροχηλάτην,</l>
<l>παίω διʼ ὀργῆς·  καί μʼ ὁ πρέσβυς ὡς ὁρᾷ,</l>
<l>ὄχου παραστείχοντα τηρήσας, μέσον</l>
<l>κάρα διπλοῖς κέντροισί μου καθίκετο.</l>
<l n="810">οὐ μὴν ἴσην γʼ ἔτισεν, ἀλλὰ συντόμως</l>
<l>σκήπτρῳ τυπεὶς ἐκ τῆσδε χειρὸς ὕπτιος</l>
<l>μέσης ἀπήνης εὐθὺς ἐκκυλίνδεται·</l>
<l>κτείνω δὲ τοὺς ξύμπαντας.  εἰ δὲ τῷ ξένῳ</l>
<l>τούτῳ προσήκει Λαΐου τι συγγενές,</l>
<l n="815">τίς τοῦδέ γʼ ἀνδρός ἐστιν ἀθλιώτερος;</l>
<l>τίς ἐχθροδαίμων μᾶλλον ἂν γένοιτʼ ἀνήρ;</l>
<l>ὃν μὴ ξένων ἔξεστι μηδʼ ἀστῶν τινι</l>
<l>δόμοις δέχεσθαι μηδὲ προσφωνεῖν τινα,</l>
<l>ὠθεῖν δʼ ἀπʼ οἴκων.  καὶ τάδʼ οὔτις ἄλλος ἦν</l>
<l n="820">ἢ ʼγὼ ʼπʼ  ἐμαυτῷ τάσδʼ  ἀρὰς ὁ προστιθείς.</l>
<l>λέχη δὲ τοῦ θανόντος ἐκ χεροῖν ἐμαῖν</l>
<l>χραίνω, διʼ ὧνπερ ὤλετʼ·  ἆρʼ ἔφυν κακός;</l>
<l>ἆρʼ οὐχὶ πᾶς ἄναγνος; εἴ με χρὴ φυγεῖν,</l>
<l>καί μοι φυγόντι μἤστι τοὺς ἐμοὺς ἰδεῖν</l>
<l n="825">μηδʼ ἐμβατεύειν πατρίδος, ἢ γάμοις με δεῖ</l>
<l>μητρὸς ζυγῆναι καὶ πατέρα κατακτανεῖν</l>
<l>Πόλυβον, ὃς ἐξέφυσε κἀξέθρεψέ με.</l>
<l>ἆρʼ οὐκ ἀπʼ ὠμοῦ ταῦτα δαίμονός τις ἂν</l>
<l>κρίνων ἐπʼ ἀνδρὶ τῷδʼ ἂν ὀρθοίη λόγον;</l>
<l n="830">μὴ δῆτα, μὴ δῆτʼ, ὦ θεῶν ἁγνὸν σέβας,</l>
<l>ἴδοιμι ταύτην ἡμέραν, ἀλλʼ ἐκ βροτῶν</l>
<l>βαίην ἄφαντος πρόσθεν ἢ τοιάνδʼ ἰδεῖν</l>
<l>κηλῖδʼ ἐμαυτῷ συμφορᾶς ἀφιγμένην.</l>
</sp>
<milestone ed="p" n="834" unit="card"/>
<sp>
<speaker>Χορός</speaker>
<l>ἡμῖν μέν, ὦναξ, ταῦτʼ ὀκνήρʼ·  ἕως δʼ ἂν οὖν</l>
<l n="835">πρὸς τοῦ παρόντος ἐκμάθῃς, ἔχʼ ἐλπίδα.</l>
</sp>
<sp>
<speaker>Οἰδίπους</speaker>
<l>καὶ μὴν τοσοῦτόν γʼ ἐστί μοι τῆς ἐλπίδος,</l>
<l>τὸν ἄνδρα τὸν βοτῆρα προσμεῖναι μόνον.</l>
</sp>
<sp>
<speaker>Ἰοκάστη</speaker>
<l>πεφασμένου δὲ τίς ποθʼ ἡ προθυμία;</l>
</sp>
<sp>
<speaker>Οἰδίπους</speaker>
<l>ἐγὼ διδάξω σʼ·  ἢν γὰρ εὑρεθῇ λέγων</l>
<l n="840">σοὶ ταὔτʼ, ἔγωγʼ ἂν ἐκπεφευγοίην πάθος.</l>
</sp>
<sp>
<speaker>Ἰοκάστη</speaker>
<l>ποῖον δέ μου περισσὸν ἤκουσας λόγον;</l>
</sp>
<sp>
<speaker>Οἰδίπους</speaker>
<l>λῃστὰς ἔφασκες αὐτὸν ἄνδρας ἐννέπειν</l>
<l>ὥς νιν κατακτείνειαν.  εἰ μὲν οὖν ἔτι</l>
<l>λέξει τὸν αὐτὸν ἀριθμόν, οὐκ ἐγὼ ʼκτανον·</l>
<l n="845">οὐ γὰρ γένοιτʼ ἂν εἷς γε τοῖς πολλοῖς ἴσος·</l>
<l>εἰ δʼ ἄνδρʼ ἕνʼ οἰόζωνον αὐδήσει, σαφῶς</l>
<l>τοῦτʼ ἐστὶν ἤδη τοὔργον εἰς ἐμὲ ῥέπον.</l>
</sp>
<sp>
<speaker>Ἰοκάστη</speaker>
<l>ἀλλʼ ὡς φανέν γε τοὔπος ὧδʼ ἐπίστασο,</l>
<l>κοὐκ ἔστιν αὐτῷ τοῦτό γʼ ἐκβαλεῖν πάλιν·</l>
<l n="850">πόλις γὰρ ἤκουσʼ, οὐκ ἐγὼ μόνη, τάδε.</l>
<l>εἰ δʼ οὖν τι κἀκτρέποιτο τοῦ πρόσθεν λόγου,</l>
<l>οὔτοι ποτʼ, ὦναξ, σόν γε Λαΐου φόνον</l>
<l>φανεῖ δικαίως ὀρθόν, ὅν γε Λοξίας</l>
<l>διεῖπε χρῆναι παιδὸς ἐξ ἐμοῦ θανεῖν.</l>
<l n="855">καίτοι νιν οὐ κεῖνός γʼ ὁ δύστηνός ποτε</l>
<l>κατέκτανʼ, ἀλλʼ αὐτὸς πάροιθεν ὤλετο.</l>
<l>ὥστʼ οὐχὶ μαντείας γʼ ἂν οὔτε τῇδʼ ἐγὼ</l>
<l>βλέψαιμʼ ἂν εἵνεκʼ οὔτε τῇδʼ ἂν ὕστερον.</l>
</sp>
<sp>
<speaker>Οἰδίπους</speaker>
<l>καλῶς νομίζεις· ἀλλʼ ὅμως τὸν ἐργάτην</l>
<l n="860">πέμψον τινὰ στελοῦντα μηδὲ τοῦτʼ ἀφῇς.</l>
</sp>
<sp>
<speaker>Ἰοκάστη</speaker>
<l>πέμψω ταχύνασʼ·  ἀλλʼ ἴωμεν ἐς δόμους·</l>
<l>οὐδὲν γὰρ ἂν πράξαιμʼ ἂν ὧν οὐ σοὶ φίλον.</l>
</sp>
<milestone ed="p" n="863" unit="card"/>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>εἴ μοι ξυνείη φέροντι</l>
<l>μοῖρα τὰν εὔσεπτον ἁγνείαν λόγων</l>
<l n="865">ἔργων τε πάντων, ὧν νόμοι πρόκεινται</l>
<l>ὑψίποδες, οὐρανίαν</l>
<l>διʼ αἰθέρα τεκνωθέντες, ὧν Ὄλυμπος</l>
<l>πατὴρ μόνος, οὐδέ νιν</l>
<l>θνατὰ φύσις ἀνέρων</l>
<l n="870">ἔτικτεν οὐδὲ μή ποτε λάθα κατακοιμάσῃ·</l>
<l>μέγας ἐν τούτοις θεὸς οὐδὲ γηράσκει.</l>
</sp>
<milestone ed="p" n="873" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ὕβρις φυτεύει τύραννον·</l>
<l>ὕβρις, εἰ πολλῶν ὑπερπλησθῇ μάταν,</l>
<l n="875">ἃ μὴ ʼπίκαιρα μηδὲ συμφέροντα,</l>
<l>ἀκρότατον εἰσαναβᾶσʼ</l>
<l>αἶπος ἀπότομον ὤρουσεν εἰς ἀνάγκαν,</l>
<l>ἔνθʼ οὐ ποδὶ χρησίμῳ</l>
<l n="880">χρῆται.  τὸ καλῶς δʼ ἔχον</l>
<l>πόλει πάλαισμα μήποτε λῦσαι θεὸν αἰτοῦμαι.</l>
<l>θεὸν οὐ λήξω ποτὲ προστάταν ἴσχων.</l>
</sp>
<milestone ed="p" n="884" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>εἰ δέ τις ὑπέροπτα χερσὶν ἢ λόγῳ πορεύεται,</l>
<l n="885">δίκας ἀφόβητος οὐδὲ δαιμόνων ἕδη σέβων,</l>
<l>κακά νιν ἕλοιτο μοῖρα,</l>
<l>δυσπότμου χάριν χλιδᾶς,</l>
<l>εἰ μὴ τὸ κέρδος κερδανεῖ δικαίως</l>
<l n="890">καὶ τῶν ἀσέπτων ἔρξεται</l>
<l>ἢ τῶν ἀθίκτων θίξεται ματᾴζων.</l>
<l>τίς ἔτι ποτʼ ἐν τοῖσδʼ ἀνὴρ θεῶν βέλη</l>
<l>εὔξεται ψυχᾶς ἀμύνειν;</l>
<l n="895">εἰ γὰρ αἱ τοιαίδε πράξεις τίμιαι,</l>
<l>τί δεῖ με χορεύειν;</l>
</sp>
<milestone ed="p" n="897" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>οὐκέτι τὸν ἄθικτον εἶμι γᾶς ἐπʼ ὀμφαλὸν σέβων,</l>
<l n="900">οὐδʼ ἐς τὸν Ἀβαῖσι ναὸν οὐδὲ τὰν Ὀλυμπίαν,</l>
<l>εἰ μὴ τάδε χειρόδεικτα</l>
<l>πᾶσιν ἁρμόσει βροτοῖς.</l>
<l n="905">ἀλλʼ, ὦ κρατύνων, εἴπερ ὄρθʼ ἀκούεις,</l>
<l>Ζεῦ, πάντʼ ἀνάσσων, μὴ λάθοι</l>
<l>σὲ τάν τε σὰν ἀθάνατον αἰὲν ἀρχάν.</l>
<l>φθίνοντα γὰρ Λαΐου παλαίφατα</l>
<l>θέσφατʼ ἐξαιροῦσιν ἤδη,</l>
<l>κοὐδαμοῦ τιμαῖς Ἀπόλλων ἐμφανής·</l>
<l n="910">ἔρρει δὲ τὰ θεῖα.</l>
</sp>
<milestone ed="p" n="911" unit="card"/>
</div2>
</div1>
<div1 type="episode">
<sp>
<speaker>Ἰοκάστη</speaker>
<l>χώρας ἄνακτες, δόξα μοι παρεστάθη</l>
<l>ναοὺς ἱκέσθαι δαιμόνων, τάδʼ ἐν χεροῖν</l>
<l>στέφη λαβούσῃ κἀπιθυμιάματα.</l>
<l>ὑψοῦ γὰρ αἴρει θυμὸν Οἰδίπους ἄγαν</l>
<l n="915">λύπαισι παντοίαισιν·  οὐδʼ ὁποῖʼ ἀνὴρ</l>
<l>ἔννους τὰ καινὰ τοῖς πάλαι τεκμαίρεται,</l>
<l>ἀλλʼ ἐστὶ τοῦ λέγοντος, εἰ φόβους λέγοι.</l>
<l>ὅτʼ οὖν παραινοῦσʼ οὐδὲν ἐς πλέον ποιῶ,</l>
<l>πρὸς σʼ, ὦ Λύκειʼ Ἄπολλον, ἄγχιστος γὰρ εἶ,</l>
<l n="920">ἱκέτις ἀφῖγμαι τοῖσδε σὺν κατεύγμασιν,</l>
<l>ὅπως λύσιν τινʼ ἡμὶν εὐαγῆ πόρῃς·</l>
<l>ὡς νῦν ὀκνοῦμεν πάντες ἐκπεπληγμένον</l>
<l>κεῖνον βλέποντες ὡς κυβερνήτην νεώς.</l>
</sp>
<sp>
<speaker>Ἄγγελος</speaker>
<l>ἆρʼ ἂν παρʼ ὑμῶν, ὦ ξένοι, μάθοιμʼ ὅπου</l>
<l n="925">τὰ τοῦ τυράννου δώματʼ ἐστὶν Οἰδίπου;</l>
<l>μάλιστα δʼ αὐτὸν εἴπατʼ, εἰ κάτισθʼ ὅπου.</l>
</sp>
<sp>
<speaker>Χορός</speaker>
<l>στέγαι μὲν αἵδε, καὐτὸς ἔνδον, ὦ ξένε·</l>
<l>γυνὴ δὲ μήτηρ ἥδε τῶν κείνου τέκνων.</l>
</sp>
<sp>
<speaker>Ἄγγελος</speaker>
<l>ἀλλʼ ὀλβία τε καὶ ξὺν ὀλβίοις ἀεὶ</l>
<l n="930">γένοιτʼ, ἐκείνου γʼ  οὖσα παντελὴς δάμαρ.</l>
</sp>
<sp>
<speaker>Ἰοκάστη</speaker>
<l>αὔτως δὲ καὶ σύ γʼ, ὦ ξένʼ·  ἄξιος γὰρ εἶ</l>
<l>τῆς εὐεπείας εἵνεκʼ·  ἀλλὰ φράζʼ ὅτου</l>
<l>χρῄζων ἀφῖξαι χὤ τι σημῆναι θέλων.</l>
</sp>
<sp>
<speaker>Ἄγγελος</speaker>
<l>ἀγαθὰ δόμοις τε  καὶ πόσει τῷ σῷ, γύναι.</l>
</sp>
<sp>
<speaker>Ἰοκάστη</speaker>
<l n="935">τὰ ποῖα ταῦτα;   παρὰ τίνος δʼ ἀφιγμένος;</l>
</sp>
<sp>
<speaker>Ἄγγελος</speaker>
<l>ἐκ τῆς Κορίνθου·  τὸ δʼ ἔπος οὑξερῶ τάχα,</l>
<l>ἥδοιο μέν, πῶς δʼ οὐκ ἄν, ἀσχάλλοις δʼ ἴσως.</l>
</sp>
<sp>
<speaker>Ἰοκάστη</speaker>
<l>τί δʼ ἔστι; ποίαν δύναμιν ὧδʼ ἔχει διπλῆν;</l>
</sp>
<sp>
<speaker>Ἄγγελος</speaker>
<l>τύραννον αὐτὸν οὑπιχώριοι χθονὸς</l>
<l n="940">τῆς Ἰσθμίας στήσουσιν, ὡς ηὐδᾶτʼ  ἐκεῖ.</l>
</sp>
<sp>
<speaker>Ἰοκάστη</speaker>
<l>τί δʼ; οὐχ ὁ πρέσβυς Πόλυβος ἐγκρατὴς ἔτι;</l>
</sp>
<sp>
<speaker>Ἄγγελος</speaker>
<l>οὐ δῆτʼ, ἐπεί νιν θάνατος ἐν τάφοις ἔχει.</l>
</sp>
<sp>
<speaker>Ἰοκάστη</speaker>
<l>πῶς εἶπας; ἦ τέθνηκε Πόλυβος, ὦ γέρον;</l>
</sp>
<sp>
<speaker>Ἄγγελος</speaker>
<l>εἰ μὴ λέγω τἀληθές, ἀξιῶ θανεῖν.</l>
</sp>
<sp>
<speaker>Ἰοκάστη</speaker>
<l n="945">ὦ πρόσπολʼ, οὐχὶ δεσπότῃ τάδʼ ὡς τάχος</l>
<l>μολοῦσα λέξεις; ὦ θεῶν μαντεύματα,</l>
<l>ἵνʼ ἐστέ·  τοῦτον Οἰδίπους πάλαι τρέμων</l>
<l>τὸν ἄνδρʼ ἔφευγε μὴ κτάνοι, καὶ νῦν ὅδε</l>
<l>πρὸς τῆς τύχης ὄλωλεν οὐδὲ τοῦδʼ ὕπο.</l>
</sp>
<milestone ed="p" n="950" unit="card"/>
<sp>
<speaker>Οἰδίπους</speaker>
<l n="950">ὦ φίλτατον γυναικὸς  Ἰοκάστης κάρα,</l>
<l>τί μʼ ἐξεπέμψω δεῦρο τῶνδε δωμάτων;</l>
</sp>
<sp>
<speaker>Ἰοκάστη</speaker>
<l>ἄκουε τἀνδρὸς τοῦδε, καὶ σκόπει κλύων</l>
<l>τὰ σέμνʼ ἵνʼ ἥκει τοῦ θεοῦ μαντεύματα.</l>
</sp>
<sp>
<speaker>Οἰδίπους</speaker>
<l>οὗτος δὲ τίς ποτʼ ἐστὶ καὶ τί μοι λέγει;</l>
</sp>
<sp>
<speaker>Ἰοκάστη</speaker>
<l n="955">ἐκ τῆς Κορίνθου, πατέρα τὸν σὸν ἀγγελῶν</l>
<l>ὡς οὐκέτʼ ὄντα Πόλυβον, ἀλλʼ ὀλωλότα.</l>
</sp>
<sp>
<speaker>Οἰδίπους</speaker>
<l>τί φῄς, ξένʼ; αὐτός μοι σὺ σημάντωρ γενοῦ.</l>
</sp>
<sp>
<speaker>Ἄγγελος</speaker>
<l>εἰ τοῦτο πρῶτον δεῖ μʼ ἀπαγγεῖλαι σαφῶς,</l>
<l>εὖ ἴσθʼ ἐκεῖνον θανάσιμον βεβηκότα.</l>
</sp>
<sp>
<speaker>Οἰδίπους</speaker>
<l n="960">πότερα δόλοισιν ἢ νόσου ξυναλλαγῇ;</l>
</sp>
<sp>
<speaker>Ἄγγελος</speaker>
<l>σμικρὰ παλαιὰ σώματʼ εὐνάζει ῥοπή.</l>
</sp>
<sp>
<speaker>Οἰδίπους</speaker>
<l>νόσοις ὁ τλήμων, ὡς ἔοικεν, ἔφθιτο.</l>
</sp>
<sp>
<speaker>Ἄγγελος</speaker>
<l>καὶ τῷ μακρῷ γε συμμετρούμενος χρόνῳ.</l>
</sp>
<sp>
<speaker>Οἰδίπους</speaker>
<l>φεῦ φεῦ, τί δῆτʼ ἄν, ὦ γύναι, σκοποῖτό τι</l>
<l n="965">τὴν Πυθόμαντιν ἑστίαν ἢ τοὺς ἄνω</l>
<l>κλάζοντας ὄρνεις, ὧν ὑφηγητῶν ἐγὼ</l>
<l>κτενεῖν ἔμελλον πατέρα τὸν ἐμόν; ὁ δὲ θανὼν</l>
<l>κεύθει κάτω δὴ γῆς.  ἐγὼ δʼ ὅδʼ ἐνθάδε</l>
<l>ἄψαυστος ἔγχους·  εἴ τι μὴ τὠμῷ πόθῳ</l>
<l n="970">κατέφθιθʼ·  οὕτω δʼ  ἂν θανὼν εἴη  ʼξ ἐμοῦ.</l>
<l>τὰ δʼ οὖν παρόντα συλλαβὼν θεσπίσματα</l>
<l>κεῖται παρʼ Ἅιδῃ Πόλυβος ἄξιʼ οὐδενός.</l>
</sp>
<sp>
<speaker>Ἰοκάστη</speaker>
<l>οὔκουν ἐγώ σοι ταῦτα προύλεγον πάλαι;</l>
</sp>
<sp>
<speaker>Οἰδίπους</speaker>
<l>ηὔδας·  ἐγὼ δὲ τῷ φόβῳ παρηγόμην.</l>
</sp>
<sp>
<speaker>Ἰοκάστη</speaker>
<l n="975">μὴ νῦν ἔτʼ αὐτῶν μηδὲν ἐς θυμὸν βάλῃς.</l>
</sp>
<sp>
<speaker>Οἰδίπους</speaker>
<l>καὶ πῶς τὸ μητρὸς οὐκ ὀκνεῖν λέχος με δεῖ;</l>
</sp>
<milestone ed="p" n="977" unit="card"/>
<sp>
<speaker>Ἰοκάστη</speaker>
<l>τί δʼ ἂν φοβοῖτʼ ἄνθρωπος ᾧ τὰ τῆς τύχης</l>
<l>κρατεῖ, πρόνοια δʼ ἐστὶν οὐδενὸς σαφής;</l>
<l>εἰκῆ κράτιστον ζῆν, ὅπως δύναιτό τις.</l>
<l n="980">σὺ δʼ εἰς τὰ μητρὸς μὴ φοβοῦ νυμφεύματα·</l>
<l>πολλοὶ γὰρ ἤδη κἀν ὀνείρασιν βροτῶν</l>
<l>μητρὶ ξυνηυνάσθησαν.  ἀλλὰ ταῦθʼ ὅτῳ</l>
<l>παρʼ οὐδέν ἐστι, ῥᾷστα τὸν βίον φέρει.</l>
</sp>
<sp>
<speaker>Οἰδίπους</speaker>
<l>καλῶς ἅπαντα ταῦτʼ ἂν ἐξείρητό σοι,</l>
<l n="985">εἰ μὴ ʼκύρει ζῶσʼ ἡ τεκοῦσα·  νῦν δʼ ἐπεὶ</l>
<l>ζῇ, πᾶσʼ ἀνάγκη, κεἰ καλῶς λέγεις, ὀκνεῖν.</l>
</sp>
<sp>
<speaker>Ἰοκάστη</speaker>
<l>καὶ μὴν μέγας γʼ ὀφθαλμὸς οἱ πατρὸς τάφοι.</l>
</sp>
<sp>
<speaker>Οἰδίπους</speaker>
<l>μέγας, ξυνίημʼ·   ἀλλὰ τῆς ζώσης φόβος.</l>
</sp>
<sp>
<speaker>Ἄγγελος</speaker>
<l>ποίας δὲ καὶ γυναικὸς ἐκφοβεῖσθʼ ὕπερ;</l>
</sp>
<sp>
<speaker>Οἰδίπους</speaker>
<l n="990">Μερόπης, γεραιέ, Πόλυβος ἧς ᾤκει μέτα.</l>
</sp>
<sp>
<speaker>Ἄγγελος</speaker>
<l>τί δʼ ἔστʼ ἐκείνης ὑμὶν ἐς φόβον φέρον;</l>
</sp>
<sp>
<speaker>Οἰδίπους</speaker>
<l>θεήλατον μάντευμα δεινόν, ὦ ξένε.</l>
</sp>
<sp>
<speaker>Ἄγγελος</speaker>
<l>ἦ ῥητόν; ἢ οὐχὶ θεμιτὸν ἄλλον εἰδέναι;</l>
</sp>
<sp>
<speaker>Οἰδίπους</speaker>
<l>μάλιστά γʼ·  εἶπε γάρ με Λοξίας ποτὲ</l>
<l n="995">χρῆναι μιγῆναι μητρὶ τἠμαυτοῦ τό τε</l>
<l>πατρῷον αἷμα χερσὶ ταῖς ἐμαῖς ἑλεῖν.</l>
<l>ὧν οὕνεχʼ ἡ Κόρινθος ἐξ ἐμοῦ πάλαι</l>
<l>μακρὰν ἀπῳκεῖτʼ·  εὐτυχῶς μέν, ἀλλʼ ὅμως</l>
<l>τὰ τῶν τεκόντων ὄμμαθʼ ἥδιστον βλέπειν.</l>
</sp>
<milestone ed="p" n="1000" unit="card"/>
<sp>
<speaker>Ἄγγελος</speaker>
<l n="1000">ἦ γὰρ τάδʼ ὀκνῶν κεῖθεν ἦσθʼ ἀπόπτολις;</l>
</sp>
<sp>
<speaker>Οἰδίπους</speaker>
<l>πατρός τε χρῄζων μὴ φονεὺς εἶναι, γέρον.</l>
</sp>
<sp>
<speaker>Ἄγγελος</speaker>
<l>τί δῆτʼ ἐγὼ οὐχὶ τοῦδε τοῦ φόβου σʼ, ἄναξ,</l>
<l>ἐπείπερ εὔνους ἦλθον, ἐξελυσάμην;</l>
</sp>
<sp>
<speaker>Οἰδίπους</speaker>
<l>καὶ μὴν χάριν γʼ ἂν ἀξίαν λάβοις ἐμοῦ.</l>
</sp>
<sp>
<speaker>Ἄγγελος</speaker>
<l n="1005">καὶ μὴν μάλιστα τοῦτʼ ἀφικόμην, ὅπως</l>
<l>σοῦ πρὸς δόμους ἐλθόντος εὖ πράξαιμί τι.</l>
</sp>
<sp>
<speaker>Οἰδίπους</speaker>
<l>ἀλλʼ οὔποτʼ εἶμι   τοῖς φυτεύσασίν γʼ ὅμοῦ.</l>
</sp>
<sp>
<speaker>Ἄγγελος</speaker>
<l>ὦ παῖ, καλῶς εἶ     δῆλος οὐκ εἰδὼς τί δρᾷς.</l>
</sp>
<sp>
<speaker>Οἰδίπους</speaker>
<l>πῶς, ὦ γεραιέ;  πρὸς θεῶν δίδασκέ με.</l>
</sp>
<sp>
<speaker>Ἄγγελος</speaker>
<l n="1010">εἰ τῶνδε φεύγεις οὕνεκʼ εἰς οἴκους μολεῖν.</l>
</sp>
<sp>
<speaker>Οἰδίπους</speaker>
<l>ταρβῶν γε μή μοι Φοῖβος ἐξέλθῃ σαφής.</l>
</sp>
<sp>
<speaker>Ἄγγελος</speaker>
<l>ἦ μὴ μίασμα τῶν φυτευσάντων λάβῃς;</l>
</sp>
<sp>
<speaker>Οἰδίπους</speaker>
<l>τοῦτʼ αὐτό, πρέσβυ, τοῦτό μʼ εἰσαεὶ φοβεῖ.</l>
</sp>
<sp>
<speaker>Ἄγγελος</speaker>
<l>ἆρʼ οἶσθα δῆτα πρὸς δίκης οὐδὲν τρέμων;</l>
</sp>
<sp>
<speaker>Οἰδίπους</speaker>
<l n="1015">πῶς δʼ οὐχί, παῖς γʼ εἰ τῶνδε γεννητῶν ἔφυν;</l>
</sp>
<sp>
<speaker>Ἄγγελος</speaker>
<l>ὁθούνεκʼ ἦν σοι Πόλυβος οὐδὲν ἐν γένει.</l>
</sp>
<sp>
<speaker>Οἰδίπους</speaker>
<l>πῶς εἶπας; οὐ     γὰρ Πόλυβος ἐξέφυσέ με;</l>
</sp>
<sp>
<speaker>Ἄγγελος</speaker>
<l>οὐ μᾶλλον οὐδὲν τοῦδε τἀνδρός, ἀλλʼ ἴσον.</l>
</sp>
<sp>
<speaker>Οἰδίπους</speaker>
<l>καὶ πῶς ὁ φύσας ἐξ ἴσου τῷ μηδενί;</l>
</sp>
<sp>
<speaker>Ἄγγελος</speaker>
<l n="1020">ἀλλʼ οὔ σʼ ἐγείνατʼ  οὔτʼ ἐκεῖνος οὔτʼ  ἐγώ.</l>
</sp>
<sp>
<speaker>Οἰδίπους</speaker>
<l>ἀλλʼ ἀντὶ τοῦ δὴ παῖδά μʼ ὠνομάζετο;</l>
</sp>
<sp>
<speaker>Ἄγγελος</speaker>
<l>δῶρόν ποτʼ, ἴσθι, τῶν ἐμῶν χειρῶν λαβών.</l>
</sp>
<sp>
<speaker>Οἰδίπους</speaker>
<l>κᾆθʼ ὧδʼ ἀπʼ ἄλλης χειρὸς ἔστερξεν μέγα;</l>
</sp>
<sp>
<speaker>Ἄγγελος</speaker>
<l>ἡ γὰρ πρὶν αὐτὸν ἐξέπεισʼ ἀπαιδία.</l>
</sp>
<sp>
<speaker>Οἰδίπους</speaker>
<l n="1025">σὺ  δʼ ἐμπολήσας  ἢ τυχών μʼ αὐτῷ δίδως;</l>
</sp>
<milestone ed="p" n="1026" unit="card"/>
<sp>
<speaker>Ἄγγελος</speaker>
<l>εὑρὼν ναπαίαις ἐν Κιθαιρῶνος πτυχαῖς.</l>
</sp>
<sp>
<speaker>Οἰδίπους</speaker>
<l>ὡδοιπόρεις δὲ     πρὸς τί τούσδε τοὺς τόπους;</l>
</sp>
<sp>
<speaker>Ἄγγελος</speaker>
<l>ἐνταῦθʼ ὀρείοις ποιμνίοις ἐπεστάτουν.</l>
</sp>
<sp>
<speaker>Οἰδίπους</speaker>
<l>ποιμὴν γὰρ ἦσθα κἀπὶ θητείᾳ πλάνης;</l>
</sp>
<sp>
<speaker>Ἄγγελος</speaker>
<l n="1030">σοῦ τʼ, ὦ τέκνον, σωτήρ γε τῷ τότʼ ἐν χρόνῳ.</l>
</sp>
<sp>
<speaker>Οἰδίπους</speaker>
<l>τί δʼ ἄλγος ἴσχοντʼ ἀγκάλαις με λαμβάνεις;</l>
</sp>
<sp>
<speaker>Ἄγγελος</speaker>
<l>ποδῶν ἂν ἄρθρα μαρτυρήσειεν τὰ σά·</l>
</sp>
<sp>
<speaker>Οἰδίπους</speaker>
<l>οἴμοι, τί τοῦτʼ    ἀρχαῖον ἐννέπεις κακόν;</l>
</sp>
<sp>
<speaker>Ἄγγελος</speaker>
<l>λύω σʼ ἔχοντα  διατόρους ποδοῖν ἀκμάς.</l>
</sp>
<sp>
<speaker>Οἰδίπους</speaker>
<l n="1035">δεινόν γʼ ὄνειδος σπαργάνων ἀνειλόμην.</l>
</sp>
<sp>
<speaker>Ἄγγελος</speaker>
<l>ὥστʼ ὠνομάσθης ἐκ τύχης ταύτης ὃς εἶ.</l>
</sp>
<sp>
<speaker>Οἰδίπους</speaker>
<l>ὦ πρὸς θεῶν, πρὸς μητρὸς ἢ πατρός; φράσον.</l>
</sp>
<sp>
<speaker>Ἄγγελος</speaker>
<l>οὐκ οἶδʼ· ὁ δοὺς δὲ ταῦτʼ ἐμοῦ λῷον φρονεῖ.</l>
</sp>
<sp>
<speaker>Οἰδίπους</speaker>
<l>ἦ γὰρ παρʼ ἄλλου μʼ ἔλαβες οὐδʼ αὐτὸς τυχών;</l>
</sp>
<sp>
<speaker>Ἄγγελος</speaker>
<l n="1040">οὔκ, ἀλλὰ ποιμὴν ἄλλος ἐκδίδωσί μοι.</l>
</sp>
<sp>
<speaker>Οἰδίπους</speaker>
<l>τίς οὗτος; ἦ κάτοισθα δηλῶσαι λόγῳ;</l>
</sp>
<sp>
<speaker>Ἄγγελος</speaker>
<l>τῶν Λαΐου δήπου τις ὠνομάζετο.</l>
</sp>
<sp>
<speaker>Οἰδίπους</speaker>
<l>ἦ τοῦ τυράννου τῆσδε γῆς πάλαι ποτέ;</l>
</sp>
<sp>
<speaker>Ἄγγελος</speaker>
<l>μάλιστα·  τούτου τἀνδρὸς οὗτος ἦν βοτήρ.</l>
</sp>
<sp>
<speaker>Οἰδίπους</speaker>
<l n="1045">ἦ κἄστʼ ἔτι ζῶν οὗτος, ὥστʼ ἰδεῖν ἐμέ;</l>
</sp>
<sp>
<speaker>Ἄγγελος</speaker>
<l>ὑμεῖς γʼ ἄριστʼ  εἰδεῖτʼ ἂν οὑπιχώριοι.</l>
</sp>
<sp>
<speaker>Οἰδίπους</speaker>
<l>ἔστιν τις ὑμῶν τῶν παρεστώτων πέλας,</l>
<l>ὅστις κάτοιδε τὸν βοτῆρʼ ὃν ἐννέπει,</l>
<l>εἴτʼ οὖν ἐπʼ ἀγρῶν εἴτε κἀνθάδʼ εἰσιδών;</l>
<l n="1050">σημήναθʼ, ὡς ὁ καιρὸς ηὑρῆσθαι τάδε.</l>
</sp>
<sp>
<speaker>Χορός</speaker>
<l>οἶμαι μὲν οὐδένʼ ἄλλον ἢ τὸν ἐξ ἀγρῶν,</l>
<l>ὃν κἀμάτευες πρόσθεν εἰσιδεῖν·  ἀτὰρ</l>
<l>ἥδʼ ἂν τάδʼ οὐχ ἥκιστʼ ἂν Ἰοκάστη λέγοι.</l>
</sp>
<milestone ed="p" n="1054" unit="card"/>
<sp>
<speaker>Οἰδίπους</speaker>
<l>γύναι, νοεῖς ἐκεῖνον, ὅντινʼ ἀρτίως</l>
<l n="1055">μολεῖν ἐφιέμεσθα; τόνδʼ οὗτος λέγει;</l>
</sp>
<sp>
<speaker>Ἰοκάστη</speaker>
<l>τί δʼ ὅντινʼ εἶπε; μηδὲν ἐντραπῇς·  τὰ δὲ</l>
<l>ῥηθέντα βούλου μηδὲ μεμνῆσθαι μάτην.</l>
</sp>
<sp>
<speaker>Οἰδίπους</speaker>
<l>οὐκ ἂν γένοιτο τοῦθʼ ὅπως ἐγὼ λαβὼν</l>
<l>σημεῖα τοιαῦτʼ οὐ φανῶ τοὐμὸν γένος.</l>
</sp>
<sp>
<speaker>Ἰοκάστη</speaker>
<l n="1060">μὴ πρὸς θεῶν, εἴπερ τι τοῦ σαυτοῦ βίου</l>
<l>κήδει, ματεύσῃς τοῦθʼ·  ἅλις νοσοῦσʼ ἐγώ.</l>
</sp>
<sp>
<speaker>Οἰδίπους</speaker>
<l>θάρσει·  σὺ μὲν γὰρ οὐδʼ ἐὰν τρίτης ἐγὼ</l>
<l>μητρὸς φανῶ τρίδουλος, ἐκφανεῖ κακή.</l>
</sp>
<sp>
<speaker>Ἰοκάστη</speaker>
<l>ὅμως πιθοῦ μοι, λίσσομαι·  μὴ δρᾶ τάδε.</l>
</sp>
<sp>
<speaker>Οἰδίπους</speaker>
<l n="1065">οὐκ ἂν πιθοίμην μὴ οὐ τάδʼ ἐκμαθεῖν σαφῶς.</l>
</sp>
<sp>
<speaker>Ἰοκάστη</speaker>
<l>καὶ μὴν φρονοῦσά γʼ εὖ τὰ λῷστά σοι λέγω.</l>
</sp>
<sp>
<speaker>Οἰδίπους</speaker>
<l>τὰ λῷστα τοίνυν ταῦτά μʼ ἀλγύνει πάλαι.</l>
</sp>
<sp>
<speaker>Ἰοκάστη</speaker>
<l>ὦ δύσποτμʼ, εἴθε μήποτε γνοίης ὃς εἶ.</l>
</sp>
<sp>
<speaker>Οἰδίπους</speaker>
<l>ἄξει τις ἐλθὼν δεῦρο τὸν βοτῆρά μοι;</l>
<l n="1070">ταύτην δʼ ἐᾶτε πλουσίῳ χαίρειν γένει.</l>
</sp>
<sp>
<speaker>Ἰοκάστη</speaker>
<l>ἰοὺ ἰού, δύστηνε·  τοῦτο γάρ σʼ ἔχω</l>
<l>μόνον προσειπεῖν, ἄλλο δʼ οὔποθʼ ὕστερον.</l>
</sp>
<sp>
<speaker>Χορός</speaker>
<l>τί ποτε βέβηκεν, Οἰδίπους, ὑπʼ ἀγρίας</l>
<l>ᾄξασα λύπης ἡ γυνή; δέδοιχʼ ὅπως</l>
<l n="1075">μὴ ʼκ τῆς σιωπῆς τῆσδʼ ἀναρρήξει κακά.</l>
</sp>
<sp>
<speaker>Οἰδίπους</speaker>
<l>ὁποῖα χρῄζει ῥηγνύτω·  τοὐμὸν δʼ ἐγώ,</l>
<l>κεἰ σμικρόν ἐστι, σπέρμʼ ἰδεῖν βουλήσομαι.</l>
<l>αὕτη δʼ ἴσως, φρονεῖ γὰρ ὡς γυνὴ μέγα,</l>
<l>τὴν δυσγένειαν τὴν ἐμὴν αἰσχύνεται.</l>
<l n="1080">ἐγὼ δʼ ἐμαυτὸν παῖδα τῆς Τύχης νέμων</l>
<l>τῆς εὖ διδούσης οὐκ ἀτιμασθήσομαι.</l>
<l>τῆς γὰρ πέφυκα μητρός·  οἱ δὲ συγγενεῖς</l>
<l>μῆνές με μικρὸν καὶ μέγαν διώρισαν.</l>
<l>τοιόσδε δʼ ἐκφὺς οὐκ ἂν ἐξέλθοιμʼ ἔτι</l>
<l n="1085">ποτʼ  ἄλλος, ὥστε μὴ ʼκμαθεῖν τοὐμὸν γένος.</l>
</sp>
<milestone ed="p" n="1086" unit="card"/>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>εἴπερ ἐγὼ μάντις εἰμὶ καὶ κατὰ γνώμαν ἴδρις,</l>
<l>οὐ τὸν Ὄλυμπον ἀπείρων, ὦ Κιθαιρών,</l>
<l n="1090">οὐκ ἔσει τὰν αὔριον</l>
<l>πανσέληνον, μὴ οὐ σέ γε καὶ πατριώταν Οἰδίπουν</l>
<l>καὶ τροφὸν καὶ ματέρʼ αὔξειν,</l>
<l n="1095">καὶ  χορεύεσθαι πρὸς ἡμῶν, ὡς ἐπὶ ἦρα φέροντα τοῖς ἐμοῖς τυράννοις.</l>
<l>ἰήϊε Φοῖβε, σοὶ δὲ ταῦτʼ ἀρέστʼ εἴη.</l>
</sp>
<milestone ed="p" n="1098" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>τίς σε, τέκνον, τίς σʼ ἔτικτε τᾶν μακραιώνων ἄρα</l>
<l n="1100">Πανὸς ὀρεσσιβάτα πατρὸς πελασθεῖσʼ;</l>
<l>ἢ σέ γʼ εὐνάτειρά τις</l>
<l>Λοξίου; τῷ γὰρ πλάκες ἀγρόνομοι πᾶσαι φίλαι·</l>
<l n="1105">εἴθʼ ὁ Κυλλάνας ἀνάσσων,</l>
<l>εἴθʼ  ὁ Βακχεῖος θεὸς ναίων ἐπʼ ἄκρων ὀρέων σʼ εὕρημα δέξατʼ ἔκ του</l>
<l>Νυμφᾶν Ἑλικωνίδων, αἷς πλεῖστα συμπαίζει.</l>
</sp>
<milestone ed="p" n="1110" unit="card"/>
</div2>
</div1>
<div1 type="episode">
<sp>
<speaker>Οἰδίπους</speaker>
<l n="1110">εἰ χρή τι κἀμὲ μὴ συναλλάξαντά πω,</l>
<l>πρέσβεις, σταθμᾶσθαι, τὸν βοτῆρʼ ὁρᾶν δοκῶ,</l>
<l>ὅνπερ πάλαι ζητοῦμεν·  ἔν τε γὰρ μακρῷ</l>
<l>γήρᾳ ξυνᾴδει τῷδε τἀνδρὶ σύμμετρος,</l>
<l>ἄλλως τε τοὺς ἄγοντας ὥσπερ οἰκέτας</l>
<l n="1115">ἔγνωκʼ ἐμαυτοῦ·  τῇ δʼ ἐπιστήμῃ σύ μου</l>
<l>προύχοις τάχʼ ἄν που, τὸν βοτῆρʼ ἰδὼν πάρος.</l>
</sp>
<sp>
<speaker>Χορός</speaker>
<l>ἔγνωκα γάρ, σάφʼ ἴσθι·  Λαΐου γὰρ ἦν</l>
<l>εἴπερ τις ἄλλος πιστὸς ὡς νομεὺς ἀνήρ.</l>
</sp>
<sp>
<speaker>Οἰδίπους</speaker>
<l>σὲ πρῶτʼ ἐρωτῶ, τὸν Κορίνθιον ξένον, ἦ τόνδε φράζεις;</l>
</sp>
<sp>
<speaker>Ἄγγελος</speaker>
<l>τοῦτον, ὅνπερ εἰσορᾷς.</l>
</sp>
<sp>
<speaker>Οἰδίπους</speaker>
<l>οὗτος σύ, πρέσβυ, δεῦρό μοι φώνει βλέπων</l>
<l>ὅσʼ ἄν σʼ ἐρωτῶ.  Λαΐου ποτʼ ἦσθα σύ;</l>
</sp>
<sp>
<speaker>Θεράπων</speaker>
<l>ἦ δοῦλος οὐκ ὠνητός, ἀλλʼ οἴκοι τραφείς.</l>
</sp>
<sp>
<speaker>Οἰδίπους</speaker>
<l>ἔργον μεριμνῶν ποῖον ἢ βίον τινά;</l>
</sp>
<sp>
<speaker>Θεράπων</speaker>
<l n="1125">ποίμναις τὰ πλεῖστα τοῦ βίου συνειπόμην.</l>
</sp>
<sp>
<speaker>Οἰδίπους</speaker>
<l>χώροις μάλιστα      πρὸς τίσι ξύναυλος ὤν;</l>
</sp>
<sp>
<speaker>Θεράπων</speaker>
<l>ἦν μὲν Κιθαιρών, ἦν δὲ πρόσχωρος τόπος.</l>
</sp>
<sp>
<speaker>Οἰδίπους</speaker>
<l>τὸν ἄνδρα τόνδʼ οὖν οἶσθα τῇδέ που μαθών;</l>
</sp>
<sp>
<speaker>Θεράπων</speaker>
<l>τί χρῆμα δρῶντα; ποῖον ἄνδρα καὶ λέγεις;</l>
</sp>
<sp>
<speaker>Οἰδίπους</speaker>
<l n="1130">τόνδʼ ὃς πάρεστιν·  ἢ ξυναλλάξας τί πω;</l>
</sp>
<sp>
<speaker>Θεράπων</speaker>
<l>οὐχ ὥστε γʼ εἰπεῖν ἐν τάχει μνήμης ἄπο.</l>
</sp>
<sp>
<speaker>Ἄγγελος</speaker>
<l>κοὐδέν γε θαῦμα, δέσποτʼ·  ἀλλʼ ἐγὼ σαφῶς</l>
<l>ἀγνῶτʼ ἀναμνήσω νιν.  εὖ γὰρ οἶδʼ ὅτι</l>
<l>κάτοιδεν, ἦμος τῷ Κιθαιρῶνος τόπῳ,</l>
<l n="1135">ὁ μὲν διπλοῖσι ποιμνίοις, ἐγὼ δʼ ἑνί,</l>
<l>ἐπλησίαζον τῷδε τἀνδρὶ τρεῖς ὅλους</l>
<l>ἐξ ἦρος εἰς ἀρκτοῦρον ἑκμήνους χρόνους·</l>
<l>χειμῶνα δʼ ἤδη τἀμά τʼ εἰς ἔπαυλʼ ἐγὼ</l>
<l>ἤλαυνον οὗτός τʼ εἰς τὰ Λαΐου σταθμά.</l>
<l n="1140">λέγω τι τούτων ἢ οὐ λέγω πεπραγμένον;</l>
</sp>
<milestone ed="p" n="1141" unit="card"/>
<sp>
<speaker>Θεράπων</speaker>
<l>λέγεις ἀληθῆ, καίπερ ἐκ μακροῦ χρόνου.</l>
</sp>
<sp>
<speaker>Ἄγγελος</speaker>
<l>φέρʼ εἰπὲ νῦν, τότʼ οἶσθα παῖδά μοί τινα</l>
<l>δούς, ὡς ἐμαυτῷ θρέμμα θρεψαίμην ἐγώ;</l>
</sp>
<sp>
<speaker>Θεράπων</speaker>
<l>τί δʼ ἔστι; πρὸς   τί τοῦτο τοὔπος ἱστορεῖς;</l>
</sp>
<sp>
<speaker>Ἄγγελος</speaker>
<l n="1145">ὅδʼ ἐστίν, ὦ τᾶν, κεῖνος ὃς τότʼ ἦν νέος.</l>
</sp>
<sp>
<speaker>Θεράπων</speaker>
<l>οὐκ εἰς ὄλεθρον; οὐ σιωπήσας ἔσει;</l>
</sp>
<sp>
<speaker>Οἰδίπους</speaker>
<l>ἆ, μὴ κόλαζε, πρέσβυ, τόνδʼ, ἐπεὶ τὰ σὰ</l>
<l>δεῖται κολαστοῦ μᾶλλον ἢ τὰ τοῦδʼ ἔπη.</l>
</sp>
<sp>
<speaker>Θεράπων</speaker>
<l>τί δʼ, ὦ φέριστε δεσποτῶν, ἁμαρτάνω;</l>
</sp>
<sp>
<speaker>Οἰδίπους</speaker>
<l n="1150">οὐκ ἐννέπων τὸν παῖδʼ  ὃν οὗτος ἱστορεῖ.</l>
</sp>
<sp>
<speaker>Θεράπων</speaker>
<l>λέγει γὰρ εἰδὼς  οὐδέν, ἀλλʼ ἄλλως πονεῖ.</l>
</sp>
<sp>
<speaker>Οἰδίπους</speaker>
<l>σὺ πρὸς χάριν μὲν οὐκ ἐρεῖς, κλαίων δʼ ἐρεῖς.</l>
</sp>
<sp>
<speaker>Θεράπων</speaker>
<l>μὴ δῆτα, πρὸς θεῶν, τὸν γέροντά μʼ αἰκίσῃ.</l>
</sp>
<sp>
<speaker>Οἰδίπους</speaker>
<l>οὐχ ὡς τάχος τις    τοῦδʼ ἀποστρέψει χέρας;</l>
</sp>
<sp>
<speaker>Θεράπων</speaker>
<l n="1155">δύστηνος, ἀντὶ τοῦ; τί προσχρῄζων μαθεῖν;</l>
</sp>
<sp>
<speaker>Οἰδίπους</speaker>
<l>τὸν παῖδʼ ἔδωκας τῷδʼ  ὃν οὗτος ἱστορεῖ;</l>
</sp>
<sp>
<speaker>Θεράπων</speaker>
<l>ἔδωκʼ·  ὀλέσθαι δʼ ὤφελον τῇδʼ ἡμέρᾳ.</l>
</sp>
<sp>
<speaker>Οἰδίπους</speaker>
<l>ἀλλʼ εἰς τόδʼ ἥξεις μὴ λέγων γε τοὔνδικον.</l>
</sp>
<sp>
<speaker>Θεράπων</speaker>
<l>πολλῷ γε μᾶλλον, ἢν φράσω, διόλλυμαι.</l>
</sp>
<sp>
<speaker>Οἰδίπους</speaker>
<l n="1160">ἁνὴρ ὅδʼ, ὡς ἔοικεν, ἐς τριβὰς ἐλᾷ.</l>
</sp>
<sp>
<speaker>Θεράπων</speaker>
<l>οὐ δῆτʼ ἔγωγʼ,   ἀλλʼ εἶπον, ὡς δοίην, πάλαι.</l>
</sp>
<sp>
<speaker>Οἰδίπους</speaker>
<l>πόθεν λαβών; οἰκεῖον ἢ ʼξ ἄλλου τινός;</l>
</sp>
<sp>
<speaker>Θεράπων</speaker>
<l>ἐμὸν μὲν οὐκ ἔγωγʼ, ἐδεξάμην δέ του.</l>
</sp>
<sp>
<speaker>Οἰδίπους</speaker>
<l>τίνος πολιτῶν τῶνδε κἀκ ποίας στέγης;</l>
</sp>
<sp>
<speaker>Θεράπων</speaker>
<l n="1165">μὴ πρὸς θεῶν, μή, δέσποθʼ, ἱστόρει πλέον.</l>
</sp>
<sp>
<speaker>Οἰδίπους</speaker>
<l>ὄλωλας, εἴ σε ταῦτʼ ἐρήσομαι πάλιν.</l>
</sp>
<sp>
<speaker>Θεράπων</speaker>
<l>τῶν Λαΐου τοίνυν τις ἦν γεννημάτων.</l>
</sp>
<sp>
<speaker>Οἰδίπους</speaker>
<l>ἦ δοῦλος ἢ κείνου τις ἐγγενὴς γεγώς;</l>
</sp>
<sp>
<speaker>Θεράπων</speaker>
<l>οἴμοι, πρὸς αὐτῷ γʼ εἰμὶ τῷ δεινῷ λέγειν.</l>
</sp>
<sp>
<speaker>Οἰδίπους</speaker>
<l n="1170">κἄγωγʼ  ἀκούειν·  ἀλλʼ  ὅμως ἀκουστέον.</l>
</sp>
<milestone ed="p" n="1171" unit="card"/>
<sp>
<speaker>Θεράπων</speaker>
<l>κείνου γέ τοι δὴ παῖς ἐκλῄζεθʼ·  ἡ δʼ ἔσω</l>
<l>κάλλιστʼ ἂν εἴποι σὴ γυνὴ τάδʼ ὡς ἔχει.</l>
</sp>
<sp>
<speaker>Οἰδίπους</speaker>
<l>ἦ γὰρ δίδωσιν ἥδε σοι;</l>
</sp>
<sp>
<speaker>Θεράπων</speaker>
<l>μάλιστʼ, ἄναξ.</l>
</sp>
<sp>
<speaker>Οἰδίπους</speaker>
<l>ὡς πρὸς τί χρείας;</l>
</sp>
<sp>
<speaker>Θεράπων</speaker>
<l>ὡς ἀναλώσαιμί νιν.</l>
</sp>
<sp>
<speaker>Οἰδίπους</speaker>
<l>τεκοῦσα τλήμων;</l>
</sp>
<sp>
<speaker>Θεράπων</speaker>
<l>θεσφάτων γʼ ὄκνῳ κακῶν.</l>
</sp>
<sp>
<speaker>Οἰδίπους</speaker>
<l>ποίων;</l>
</sp>
<sp>
<speaker>Θεράπων</speaker>
<l>κτενεῖν νιν τοὺς τεκόντας ἦν λόγος.</l>
</sp>
<sp>
<speaker>Οἰδίπους</speaker>
<l>πῶς δῆτʼ ἀφῆκας τῷ γέροντι τῷδε σύ;</l>
</sp>
<sp>
<speaker>Θεράπων</speaker>
<l>κατοικτίσας, ὦ δέσποθʼ, ὡς ἄλλην χθόνα</l>
<l>δοκῶν ἀποίσειν,    αὐτὸς ἔνθεν ἦν·  ὁ δὲ</l>
<l n="1180">κάκʼ  εἰς μέγιστʼ  ἔσωσεν.  εἰ γὰρ οὗτος εἶ</l>
<l>ὅν φησιν οὗτος, ἴσθι δύσποτμος γεγώς.</l>
</sp>
<sp>
<speaker>Οἰδίπους</speaker>
<l>ἰοὺ ἰού·  τὰ πάντʼ ἂν ἐξήκοι σαφῆ.</l>
<l>ὦ φῶς, τελευταῖόν σε προσβλέψαιμι νῦν,</l>
<l>ὅστις πέφασμαι φύς τʼ ἀφʼ ὧν οὐ χρῆν, ξὺν οἷς τʼ</l>
<l n="1185">οὐ χρῆν ὁμιλῶν, οὕς τέ μʼ οὐκ ἔδει κτανών.</l>
</sp>
<milestone ed="p" n="1186" unit="card"/>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ἰὼ γενεαὶ βροτῶν,</l>
<l>ὡς ὑμᾶς ἴσα καὶ τὸ μηδὲν ζώσας ἐναριθμῶ.</l>
<l>τίς γάρ, τίς ἀνὴρ πλέον</l>
<l n="1190">τᾶς εὐδαιμονίας φέρει</l>
<l>ἢ τοσοῦτον ὅσον δοκεῖν</l>
<l>καὶ  δόξαντʼ ἀποκλῖναι;</l>
<l>τὸν σόν τοι παράδειγμʼ ἔχων,</l>
<l>τὸν σὸν δαίμονα, τὸν σόν, ὦ τλᾶμον Οἰδιπόδα, βροτῶν</l>
<l n="1195">οὐδὲν μακαρίζω·</l>
</sp>
<milestone ed="p" n="1196" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ὅστις καθʼ  ὑπερβολὰν</l>
<l>τοξεύσας ἐκράτησε τοῦ πάντʼ εὐδαίμονος ὄλβου,</l>
<l>ὦ Ζεῦ, κατὰ μὲν φθίσας</l>
<l>τὰν γαμψώνυχα παρθένον</l>
<l n="1200">χρησμῳδόν, θανάτων δʼ ἐμᾷ</l>
<l>χώρᾳ πύργος ἀνέστα·</l>
<l n="1201b">ἐξ οὗ καὶ βασιλεὺς καλεῖ</l>
<l>ἐμὸς καὶ τὰ μέγιστʼ ἐτιμάθης, ταῖς μεγάλαισιν ἐν</l>
<l>Θήβαισιν ἀνάσσων.</l>
</sp>
<milestone ed="p" n="1204" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>τανῦν δʼ ἀκούειν τίς ἀθλιώτερος;</l>
<l n="1205">τίς ἄταις ἀγρίαις, τίς ἐν πόνοις</l>
<l>ξύνοικος ἀλλαγᾷ βίου;</l>
<l>ἰὼ κλεινὸν Οἰδίπου κάρα,</l>
<l>ἦ στέγας λιμὴν</l>
<l>αὑτὸς ἤρκεσεν</l>
<l>παιδὶ καὶ πατρὶ θαλαμηπόλῳ πεσεῖν;</l>
<l n="1210">πῶς ποτε πῶς ποθʼ αἱ πατρῷαί σʼ ἄλοκες φέρειν, τάλας,</l>
<l>σῖγʼ ἐδυνάθησαν ἐς τοσόνδε;</l>
</sp>
<milestone ed="p" n="1212" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>ἐφηῦρέ σʼ ἄκονθʼ ὁ πάνθʼ ὁρῶν χρόνος,</l>
<l>δικάζει τʼ ἄγαμον γάμον πάλαι</l>
<l n="1215">τεκνοῦντα καὶ τεκνούμενον.</l>
<l>ἰώ, Λαΐειον ὦ τέκνον,</l>
<l>εἴθε σʼ εἴθε σε</l>
<l>μήποτʼ εἰδόμαν.</l>
<l>δύρομαι γὰρ ὥσπερ ἰάλεμον χέων</l>
<l>ἐκ στομάτων.  τὸ δʼ ὀρθὸν εἰπεῖν, ἀνέπνευσά τʼ ἐκ</l>
<l n="1220">σέθεν</l>
<l>καὶ κατεκοίμασα τοὐμὸν ὄμμα.</l>
</sp>
<milestone ed="p" n="1223" unit="card"/>
</div2>
</div1>
<div1 type="episode">
<sp>
<speaker>Ἐξάγγελος</speaker>
<l>ὦ γῆς μέγιστα τῆσδʼ ἀεὶ τιμώμενοι,</l>
<l>οἷʼ, ἔργʼ ἀκούσεσθʼ, οἷα δʼ εἰσόψεσθʼ, ὅσον δʼ</l>
<l n="1225">ἀρεῖσθε πένθος, εἴπερ ἐγγενῶς ἔτι</l>
<l>τῶν Λαβδακείων ἐντρέπεσθε δωμάτων.</l>
<l>οἶμαι γὰρ οὔτʼ ἂν Ἴστρον οὔτε Φᾶσιν ἂν</l>
<l>νίψαι καθαρμῷ τήνδε τὴν στέγην, ὅσα</l>
<l>κεύθει, τὰ δʼ αὐτίκʼ εἰς τὸ φῶς φανεῖ κακὰ</l>
<l n="1230">ἑκόντα κοὐκ ἄκοντα.  τῶν δὲ πημονῶν</l>
<l>μάλιστα λυποῦσʼ αἳ φανῶσʼ αὐθαίρετοι.</l>
</sp>
<sp>
<speaker>Χορός</speaker>
<l>λείπει μὲν οὐδʼ ἃ πρόσθεν εἴδομεν τὸ μὴ οὐ</l>
<l>βαρύστονʼ εἶναι·  πρὸς δʼ ἐκείνοισιν τί φῄς;</l>
</sp>
<sp>
<speaker>Ἐξάγγελος</speaker>
<l>ὁ μὲν τάχιστος τῶν λόγων εἰπεῖν τε καὶ</l>
<l n="1235">μαθεῖν, τέθνηκε θεῖον Ἰοκάστης κάρα.</l>
</sp>
<sp>
<speaker>Χορός</speaker>
<l>ὦ δυστάλαινα, πρὸς τίνος ποτʼ αἰτίας;</l>
</sp>
<milestone ed="p" n="1237" unit="card"/>
<sp>
<speaker>Ἐξάγγελος</speaker>
<l>αὐτὴ πρὸς αὑτῆς.  τῶν δὲ πραχθέντων τὰ μὲν</l>
<l>ἄλγιστʼ ἄπεστιν·  ἡ γὰρ ὄψις οὐ πάρα.</l>
<l>ὅμως δʼ, ὅσον γε κἀν ἐμοὶ μνήμης ἔνι,</l>
<l n="1240">πεύσει τὰ κείνης ἀθλίας παθήματα.</l>
<l>ὅπως γὰρ ὀργῇ χρωμένη παρῆλθʼ ἔσω</l>
<l>θυρῶνος, ἵετʼ εὐθὺ πρὸς τὰ νυμφικὰ</l>
<l>λέχη, κόμην σπῶσʼ ἀμφιδεξίοις ἀκμαῖς.</l>
<l>πύλας δʼ, ὅπως εἰσῆλθʼ, ἐπιρράξασʼ ἔσω</l>
<l n="1245">καλεῖ τὸν ἤδη Λάϊον πάλαι νεκρόν,</l>
<l>μνήμην παλαιῶν σπερμάτων ἔχουσʼ, ὑφʼ ὧν</l>
<l>θάνοι μὲν αὐτός, τὴν δὲ τίκτουσαν λίποι</l>
<l>τοῖς οἷσιν αὐτοῦ δύστεκνον παιδουργίαν.</l>
<l>γοᾶτο δʼ εὐνάς, ἔνθα δύστηνος διπλοῦς</l>
<l n="1250">ἐξ ἀνδρὸς ἄνδρα καὶ τέκνʼ  ἐκ τέκνων τέκοι.</l>
<l>χὤπως μὲν ἐκ τῶνδʼ οὐκέτʼ οἶδʼ ἀπόλλυται·</l>
<l>βοῶν γὰρ εἰσέπαισεν Οἰδίπους, ὑφʼ οὗ</l>
<l>οὐκ ἦν τὸ κείνης ἐκθεάσασθαι κακόν,</l>
<l>ἀλλʼ εἰς ἐκεῖνον περιπολοῦντʼ ἐλεύσσομεν.</l>
<l n="1255">φοιτᾷ γὰρ ἡμᾶς ἔγχος ἐξαιτῶν πορεῖν,</l>
<l>γυναῖκά τʼ οὐ γυναῖκα, μητρῴαν δʼ ὅπου</l>
<l>κίχοι διπλῆν ἄρουραν οὗ τε καὶ τέκνων.</l>
<l>λυσσῶντι δʼ αὐτῷ δαιμόνων δείκνυσί τις·</l>
<l>οὐδεὶς γὰρ ἀνδρῶν, οἳ παρῆμεν ἐγγύθεν.</l>
<l n="1260">δεινὸν δʼ ἀύσας ὡς ὑφηγητοῦ τινος</l>
<l>πύλαις διπλαῖς ἐνήλατʼ, ἐκ δὲ πυθμένων</l>
<l>ἔκλινε κοῖλα κλῇθρα κἀμπίπτει στέγῃ.</l>
<l>οὗ δὴ κρεμαστὴν τὴν γυναῖκʼ ἐσείδομεν,</l>
<l>πλεκταῖσιν αἰώραισιν ἐμπεπλεγμένην.</l>
<l n="1265">ὁ δʼ ὡς ὁρᾷ νιν, δεινὰ βρυχηθεὶς τάλας</l>
<l>χαλᾷ κρεμαστὴν ἀρτάνην.  ἐπεὶ δὲ γῇ</l>
<l>ἔκειτο τλήμων, δεινὰ δʼ ἦν τἀνθένδʼ ὁρᾶν.</l>
<l>ἀποσπάσας γὰρ εἱμάτων χρυσηλάτους</l>
<l>περόνας ἀπʼ αὐτῆς, αἷσιν ἐξεστέλλετο,</l>
<l n="1270">ἄρας ἔπαισεν ἄρθρα τῶν αὑτοῦ κύκλων,</l>
<l>αὐδῶν τοιαῦθʼ, ὁθούνεκʼ οὐκ ὄψοιντό νιν</l>
<l>οὔθʼ οἷʼ ἔπασχεν οὔθʼ ὁποῖʼ ἔδρα κακά,</l>
<l>ἀλλʼ ἐν σκότῳ τὸ λοιπὸν οὓς μὲν οὐκ ἔδει</l>
<l>ὀψοίαθʼ, οὓς δʼ ἔχρῃζεν οὐ γνωσοίατο.</l>
<l n="1275">τοιαῦτʼ ἐφυμνῶν πολλάκις τε κοὐχ ἅπαξ</l>
<l>ἤρασσʼ ἐπαίρων βλέφαρα.  φοίνιαι δʼ ὁμοῦ</l>
<l>γλῆναι γένειʼ ἔτελλον, οὐδʼ ἀνίεσαν</l>
<l>φόνου μυδώσας σταγόνας, ἀλλʼ ὁμοῦ μέλας</l>
<l>ὄμβρος χαλάζης αἱματοῦς ἐτέγγετο.</l>
<l>τάδʼ ἐκ δυοῖν ἔρρωγεν, οὐ μόνου κάτα,</l>
<l n="1280">ἀλλʼ ἀνδρὶ καὶ γυναικὶ συμμιγῆ κακά.</l>
<l>ὁ πρὶν παλαιὸς δʼ ὄλβος ἦν πάροιθε μὲν</l>
<l>ὄλβος δικαίως·  νῦν δὲ τῇδε θἠμέρᾳ</l>
<l>στεναγμός, ἄτη, θάνατος, αἰσχύνη, κακῶν</l>
<l>ὅσʼ ἐστὶ πάντων ὀνόματʼ, οὐδέν ἐστʼ ἀπόν.</l>
</sp>
<milestone ed="p" n="1285" unit="card"/>
<sp>
<speaker>Χορός</speaker>
<l n="1285">νῦν δʼ ἔσθʼ ὁ τλήμων ἐν τίνι σχολῇ κακοῦ;</l>
</sp>
<sp>
<speaker>Ἐξάγγελος</speaker>
<l>βοᾷ διοίγειν κλῇθρα καὶ δηλοῦν τινα</l>
<l>τοῖς πᾶσι Καδμείοισι τὸν πατροκτόνον,</l>
<l>τὸν μητέρʼ—αὐδῶν ἀνόσιʼ οὐδὲ ῥητά μοι,</l>
<l n="1290">ὡς ἐκ χθονὸς ῥίψων ἑαυτὸν οὐδʼ  ἔτι</l>
<l>μενῶν δόμοις ἀραῖος, ὡς ἠράσατο.</l>
<l>ῥώμης γε μέντοι καὶ προηγητοῦ τινος</l>
<l>δεῖται·  τὸ γὰρ νόσημα μεῖζον ἢ φέρειν.</l>
<l>δείξει δὲ καὶ σοί·  κλῇθρα γὰρ πυλῶν τάδε</l>
<l n="1295">διοίγεται·  θέαμα δʼ εἰσόψει τάχα</l>
<l>τοιοῦτον οἷον καὶ   στυγοῦντʼ ἐποικτίσαι.</l>
</sp>
<milestone ed="p" n="1297" unit="card"/>
<div2 type="anapests">
<sp>
<speaker>Χορός</speaker>
<l>ὦ δεινὸν ἰδεῖν πάθος ἀνθρώποις,</l>
<l>ὦ δεινότατον πάντων ὅσʼ ἐγὼ</l>
<l>προσέκυρσʼ ἤδη.  τίς σʼ, ὦ τλῆμον,</l>
<l n="1300">προσέβη μανία;  τίς ὁ πηδήσας</l>
<l>μείζονα δαίμων τῶν μακίστων</l>
<l>πρὸς σῇ δυσδαίμονι μοίρᾳ;</l>
<l>φεῦ φεῦ, δύστανʼ·</l>
<l>ἀλλʼ οὐδʼ ἐσιδεῖν δύναμαί σε, θέλων</l>
<l>πόλλʼ ἀνερέσθαι, πολλὰ πυθέσθαι,</l>
<l n="1305">πολλὰ δʼ ἀθρῆσαι·</l>
<l>τοίαν φρίκην παρέχεις μοι.</l>
</sp>
<sp>
<speaker>Οἰδίπους</speaker>
<l>αἰαῖ αἰαῖ, δύστανος ἐγώ,</l>
<l>ποῖ γᾶς φέρομαι τλάμων; πᾷ μοι</l>
<l n="1310">φθογγὰ διαπωτᾶται φοράδην;</l>
<l>ἰὼ δαῖμον, ἵνʼ ἐξήλλου.</l>
</sp>
<sp>
<speaker>Χορός</speaker>
<l>ἐς δεινὸν οὐδʼ ἀκουστὸν οὐδʼ ἐπόψιμον.</l>
</sp>
<milestone ed="p" n="1313" unit="card"/>
</div2>
</div1>
<div1 type="choral">
<div2 type="strophe" n="1">
<sp>
<speaker>Οἰδίπους</speaker>
<l>ἰὼ σκότου</l>
<l>νέφος ἐμὸν ἀπότροπον, ἐπιπλόμενον ἄφατον,</l>
<l n="1315">ἀδάματόν τε καὶ δυσούριστον ὄν.</l>
<l>οἴμοι,</l>
<l>οἴμοι μάλʼ αὖθις·  οἷον εἰσέδυ μʼ ἅμα</l>
<l>κέντρων τε τῶνδʼ οἴστρημα καὶ μνήμη κακῶν.</l>
</sp>
</div2>
<div2 type="strophe" n="1">
<sp>
<speaker>Χορός</speaker>
<l>καὶ θαῦμά γʼ οὐδὲν ἐν τοσοῖσδε πήμασιν</l>
<l n="1320">διπλᾶ  σε πενθεῖν καὶ διπλᾶ φορεῖν κακά.</l>
</sp>
<milestone ed="p" n="1321" unit="card"/>
</div2>
<div2 type="antistrophe" n="1">
<sp>
<speaker>Οἰδίπους</speaker>
<l>ἰὼ φίλος,</l>
<l>σὺ μὲν ἐμὸς ἐπίπολος ἔτι μόνιμος·  ἔτι γὰρ</l>
<l>ὑπομένεις με τὸν τυφλὸν κηδεύων.</l>
<l>φεῦ φεῦ.</l>
<l n="1325">οὐ γάρ με λήθεις, ἀλλὰ γιγνώσκω σαφῶς,</l>
<l>καίπερ σκοτεινός, τήν γε σὴν αὐδὴν ὅμως.</l>
</sp>
</div2>
<div2 type="antistrophe" n="1">
<sp>
<speaker>Χορός</speaker>
<l>ὦ δεινὰ δράσας, πῶς ἔτλης τοιαῦτα σὰς</l>
<l>ὄψεις μαρᾶναι; τίς σʼ ἐπῆρε δαιμόνων;</l>
</sp>
<milestone ed="p" n="1329" unit="card"/>
</div2>
<div2 type="strophe" n="2">
<sp>
<speaker>Οἰδίπους</speaker>
<l>Ἀπόλλων τάδʼ ἦν, Ἀπόλλων, φίλοι,</l>
<l n="1330">ὁ κακὰ κακὰ τελῶν ἐμὰ τάδʼ ἐμὰ πάθεα.</l>
<l>ἔπαισε δʼ αὐτόχειρ νιν οὔτις, ἀλλʼ ἐγὼ τλάμων.</l>
<l>τί γὰρ ἔδει μʼ ὁρᾶν,</l>
<l n="1335">ὅτῳ γʼ ὁρῶντι μηδὲν ἦν ἰδεῖν γλυκύ;</l>
</sp>
<sp>
<speaker>Χορός</speaker>
<l>ἦν τᾷδʼ ὅπωσπερ καὶ σύ φῄς.</l>
</sp>
<sp>
<speaker>Οἰδίπους</speaker>
<l>τί δῆτʼ ἐμοὶ βλεπτὸν ἢ</l>
<l>στερκτὸν ἢ προσήγορον</l>
<l>ἔτʼ ἔστʼ ἀκούειν ἡδονᾷ φίλοι;</l>
<l n="1340">ἀπάγετʼ ἐκτόπιον ὅ τι τάχιστά με,</l>
<l>ἀπάγετʼ, ὦ φίλοι, τὸν μέγʼ ὀλέθριον</l>
<l>τὸν καταρατότατον, ἔτι δὲ καὶ θεοῖς</l>
<l n="1345">ἐχθρότατον βροτῶν.</l>
</sp>
<sp>
<speaker>Χορός</speaker>
<l>δείλαιε τοῦ νοῦ τῆς τε συμφορᾶς ἴσον,</l>
<l>ὡς σʼ ἠθέλησα μηδέ γʼ ἂν γνῶναί ποτε.</l>
</sp>
<milestone ed="p" n="1349" unit="card"/>
</div2>
<div2 type="antistrophe" n="2">
<sp>
<speaker>Οἰδίπους</speaker>
<l>ὄλοιθʼ  ὅστις ἦν, ὃς ἀγρίας πέδας</l>
<l n="1350">μονάδʼ ἐπιποδίας ἔλυσʼ μʼ ἀπό τε φόνου</l>
<l>ἔρυτο κἀνέσωσεν, οὐδὲν εἰς χάριν πράσσων.</l>
<l>τότε γὰρ ἂν θανὼν</l>
<l n="1355">οὐκ ἦ φίλοισιν οὐδʼ ἐμοὶ τοσόνδʼ ἄχος.</l>
</sp>
<sp>
<speaker>Χορός</speaker>
<l>θέλοντι κἀμοὶ τοῦτʼ ἂν ἦν.</l>
</sp>
<sp>
<speaker>Οἰδίπους</speaker>
<l>οὔκουν πατρός γʼ  ἂν φονεὺς</l>
<l>ἦλθον οὐδὲ νυμφίος</l>
<l>βροτοῖς ἐκλήθην ὧν ἔφυν ἄπο.</l>
<l n="1360">νῦν δʼ ἄθεος μέν εἰμʼ, ἀνοσίων δὲ παῖς,</l>
<l>ὁμολεχὴς δʼ ἀφʼ ὧν αὐτὸς ἔφυν τάλας.</l>
<l n="1365">εἰ δέ τι πρεσβύτερον ἔτι κακοῦ κακόν,</l>
<l>τοῦτʼ ἔλαχʼ Οἰδίπους.</l>
</sp>
<milestone ed="p" n="1367" unit="card"/>
</div2>
</div1>
<div1 type="episode">
<sp>
<speaker>Χορός</speaker>
<l>οὐκ οἶδʼ ὅπως σε φῶ βεβουλεῦσθαι καλῶς·</l>
<l>κρείσσων γὰρ ἦσθα μηκέτʼ ὢν ἢ ζῶν τυφλός.</l>
</sp>
<sp>
<speaker>Οἰδίπους</speaker>
<l>ὡς μὲν τάδʼ οὐχ ὧδʼ ἔστʼ ἄριστʼ εἰργασμένα,</l>
<l n="1370">μή μʼ ἐκδίδασκε, μηδὲ συμβούλευʼ ἔτι.</l>
<l>ἐγὼ γὰρ οὐκ οἶδʼ ὄμμασιν ποίοις βλέπων</l>
<l>πατέρα ποτʼ ἂν προσεῖδον εἰς Ἅιδου μολὼν</l>
<l>οὐδʼ αὖ τάλαιναν μητέρʼ, οἷν ἐμοὶ δυοῖν</l>
<l>ἔργʼ ἐστὶ κρείσσονʼ ἀγχόνης εἰργασμένα.</l>
<l n="1375">ἀλλʼ ἡ τέκνων δῆτʼ ὄψις ἦν ἐφίμερος,</l>
<l>βλαστοῦσʼ ὅπως ἔβλαστε, προσλεύσσειν ἐμοί;</l>
<l>οὐ δῆτα τοῖς γʼ ἐμοῖσιν ὀφθαλμοῖς ποτε·</l>
<l>οὐδʼ ἄστυ γʼ οὐδὲ πύργος οὐδὲ δαιμόνων</l>
<l>ἀγάλμαθʼ ἱερά, τῶν ὁ παντλήμων ἐγὼ</l>
<l n="1380">κάλλιστʼ ἀνὴρ εἷς ἔν γε ταῖς Θήβαις τραφεὶς</l>
<l>ἀπεστέρησʼ ἐμαυτόν, αὐτὸς ἐννέπων</l>
<l>ὠθεῖν ἅπαντας τὸν ἀσεβῆ, τὸν ἐκ θεῶν</l>
<l>φανέντʼ ἄναγνον καὶ γένους τοῦ Λαΐου.</l>
<l>τοιάνδʼ ἐγὼ κηλῖδα μηνύσας ἐμὴν</l>
<l n="1385">ὀρθοῖς ἔμελλον ὄμμασιν τούτους ὁρᾶν;</l>
<l>ἥκιστά γʼ·  ἀλλʼ εἰ τῆς ἀκουούσης ἔτʼ ἦν</l>
<l>πηγῆς διʼ ὤτων φραγμός, οὐκ ἂν ἐσχόμην</l>
<l>τὸ μὴ ἀποκλῇσαι τοὐμὸν ἄθλιον δέμας,</l>
<l>ἵνʼ ἦ τυφλός τε καὶ κλύων μηδέν· τὸ γὰρ</l>
<l n="1390">τὴν φροντίδʼ ἔξω τῶν κακῶν οἰκεῖν γλυκύ.</l>
<l>ἰὼ Κιθαιρών, τί μʼ ἐδέχου; τί μʼ οὐ λαβὼν</l>
<l>ἔκτεινας εὐθύς, ὡς ἔδειξα μήποτε</l>
<l>ἐμαυτὸν ἀνθρώποισιν ἔνθεν ἦ γεγώς;</l>
<l>ὦ Πόλυβε καὶ Κόρινθε καὶ τὰ πάτρια</l>
<l n="1395">λόγῳ παλαιὰ δώμαθʼ, οἷον ἆρά με</l>
<l>κάλλος κακῶν ὕπουλον ἐξεθρέψατε·</l>
<l>νῦν γὰρ κακός τʼ ὢν κἀκ κακῶν εὑρίσκομαι.</l>
<l>ὦ τρεῖς κέλευθοι καὶ κεκρυμμένη νάπη</l>
<l>δρυμός τε καὶ στενωπὸς ἐν τριπλαῖς ὁδοῖς,</l>
<l n="1400">αἳ τοὐμὸν αἷμα τῶν ἐμῶν χειρῶν ἄπο</l>
<l>ἐπίετε πατρός, ἆρά μου μέμνησθʼ ἔτι</l>
<l>οἷʼ ἔργα δράσας ὑμὶν εἶτα δεῦρʼ ἰὼν</l>
<l>ὁποῖʼ ἔπρασσον αὖθις; ᾧ γάμοι γάμοι,</l>
<l>ἐφύσαθʼ ἡμᾶς, καὶ φυτεύσαντες πάλιν</l>
<l n="1405">ἀνεῖτε ταὐτοῦ σπέρμα, κἀπεδείξατε</l>
<l>πατέρας, ἀδελφούς, παῖδας, αἷμʼ ἐμφύλιον,</l>
<l>νύμφας, γυναῖκας μητέρας τε, χὠπόσα</l>
<l>αἴσχιστʼ ἐν ἀνθρώποισιν ἔργα γίγνεται.</l>
<l>ἀλλʼ οὐ γὰρ αὐδᾶν ἔσθʼ ἃ μηδὲ δρᾶν καλόν,</l>
<l n="1410">ὅπως τάχιστα πρὸς θεῶν ἔξω μέ που</l>
<l>καλύψατʼ ἢ φονεύσατʼ ἢ θαλάσσιον</l>
<l>ἐκρίψατʼ, ἔνθα μήποτʼ εἰσόψεσθʼ ἔτι.</l>
<l>ἴτʼ, ἀξιώσατʼ ἀνδρὸς ἀθλίου θιγεῖν.</l>
<l>πίθεσθε, μὴ δείσητε·  τἀμὰ γὰρ κακὰ</l>
<l n="1415">οὐδεὶς οἷός τε πλὴν ἐμοῦ φέρειν βροτῶν.</l>
</sp>
<milestone ed="p" n="1416" unit="card"/>
<sp>
<speaker>Χορός</speaker>
<l>ἀλλʼ ὧν ἐπαιτεῖς εἰς δέον πάρεσθʼ ὅδε</l>
<l>Κρέων τὸ πράσσειν καὶ τὸ βουλεύειν, ἐπεὶ</l>
<l>χώρας λέλειπται μοῦνος ἀντὶ σοῦ φύλαξ.</l>
</sp>
<sp>
<speaker>Οἰδίπους</speaker>
<l>οἴμοι, τί δῆτα λέξομεν πρὸς τόνδʼ ἔπος;</l>
<l n="1420">τίς μοι φανεῖται πίστις ἔνδικος;  τὰ γὰρ</l>
<l>πάρος πρὸς αὐτὸν πάντʼ ἐφεύρημαι κακός.</l>
</sp>
<sp>
<speaker>Κρέων</speaker>
<l>οὐχ ὡς γελαστής, Οἰδίπους, ἐλήλυθα,</l>
<l>οὐδʼ ὡς ὀνειδιῶν τι τῶν πάρος κακῶν.</l>
<l>ἀλλʼ εἰ τὰ θνητῶν μὴ καταισχύνεσθʼ ἔτι</l>
<l n="1425">γένεθλα, τὴν γοῦν πάντα βόσκουσαν φλόγα</l>
<l>αἰδεῖσθʼ ἄνακτος Ἡλίου, τοιόνδʼ ἄγος</l>
<l>ἀκάλυπτον οὕτω δεικνύναι, τὸ μήτε γῆ</l>
<l>μήτʼ ὄμβρος ἱερὸς μήτε φῶς προσδέξεται.</l>
<l>ἀλλʼ ὡς τάχιστʼ ἐς οἶκον ἐσκομίζετε·</l>
<l n="1430">τοῖς ἐν γένει γὰρ τἀγγενῆ μάλισθʼ ὁρᾶν</l>
<l>μόνοις τʼ ἀκούειν εὐσεβῶς ἔχει κακά.</l>
</sp>
<sp>
<speaker>Οἰδίπους</speaker>
<l>πρὸς θεῶν, ἐπείπερ ἐλπίδος μʼ ἀπέσπασας,</l>
<l>ἄριστος ἐλθὼν πρὸς κάκιστον ἄνδρʼ ἐμέ,</l>
<l>πιθοῦ τί μοι·  πρὸς σοῦ γὰρ οὐδʼ ἐμοῦ φράσω.</l>
</sp>
<sp>
<speaker>Κρέων</speaker>
<l n="1435">καὶ τοῦ με χρείας ὧδε λιπαρεῖς τυχεῖν;</l>
</sp>
<sp>
<speaker>Οἰδίπους</speaker>
<l>ῥῖψόν με γῆς ἐκ τῆσδʼ ὅσον τάχισθʼ, ὅπου</l>
<l>θνητῶν φανοῦμαι μηδενὸς προσήγορος.</l>
</sp>
<sp>
<speaker>Κρέων</speaker>
<l>ἔδρασʼ ἂν εὖ τοῦτʼ ἴσθʼ ἄν, εἰ μὴ τοῦ θεοῦ</l>
<l>πρώτιστʼ ἔχρῃζον ἐκμαθεῖν τί πρακτέαν.</l>
</sp>
<sp>
<speaker>Οἰδίπους</speaker>
<l n="1440">ἀλλʼ ἥ γʼ ἐκείνου πᾶσʼ ἐδηλώθη φάτις,</l>
<l>τὸν πατροφόντην, τὸν ἀσεβῆ μʼ ἀπολλύναι.</l>
</sp>
<sp>
<speaker>Κρέων</speaker>
<l>οὕτως ἐλέχθη ταῦθʼ·  ὅμως δʼ ἵνʼ ἕσταμεν</l>
<l>χρείας, ἄμεινον ἐκμαθεῖν τι δραστέον.</l>
</sp>
<sp>
<speaker>Οἰδίπους</speaker>
<l>οὕτως ἄρʼ ἀνδρὸς ἀθλίου πεύσεσθʼ ὕπερ;</l>
</sp>
<sp>
<speaker>Κρέων</speaker>
<l n="1445">καὶ γὰρ σὺ νῦν τἂν τῷ θεῷ πίστιν φέροις.</l>
</sp>
<milestone ed="p" n="1446" unit="card"/>
<sp>
<speaker>Οἰδίπους</speaker>
<l>καὶ σοί γʼ ἐπισκήπτω τε καὶ προστέψομαι,</l>
<l>τῆς μὲν κατʼ οἴκους αὐτὸς ὃν θέλεις τάφον</l>
<l>θοῦ·  καὶ γὰρ ὀρθῶς τῶν γε σῶν τελεῖς ὕπερ·</l>
<l>ἐμοῦ δὲ μήποτʼ ἀξιωθήτω τόδε</l>
<l n="1450">πατρῷον ἄστυ  ζῶντος οἰκητοῦ τυχεῖν,</l>
<l>ἀλλʼ ἔα με ναίειν ὄρεσιν, ἔνθα κλῄζεται</l>
<l>οὑμὸς Κιθαιρὼν οὗτος, ὃν μήτηρ τέ μοι</l>
<l>πατήρ τʼ ἐθέσθην ζῶντε κύριον τάφον,</l>
<l>ἵνʼ ἐξ ἐκείνων, οἵ μʼ ἀπωλλύτην, θάνω.</l>
<l n="1455">καίτοι τοσοῦτόν γʼ οἶδα, μήτε μʼ ἂν νόσον</l>
<l>μήτʼ ἄλλο πέρσαι μηδέν·  οὐ γὰρ ἄν ποτε</l>
<l>θνῄσκων ἐσώθην, μὴ ʼπί τῳ δεινῷ κακῷ.</l>
<l>ἀλλʼ ἡ μὲν ἡμῶν μοῖρʼ, ὅποιπερ εἶσʼ, ἴτω·</l>
<l>παίδων δὲ τῶν μὲν ἀρσένων μή μοι, Κρέων,</l>
<l n="1460">προσθῇ μέριμναν·  ἄνδρες εἰσίν, ὥστε μὴ</l>
<l>σπάνιν ποτὲ σχεῖν, ἔνθʼ ἂν ὦσι, τοῦ βίου·</l>
<l>ταῖν δʼ ἀθλίαιν οἰκτραῖν τε παρθένοιν ἐμαῖν,</l>
<l>αἷν οὔποθʼ ἡμὴ χωρὶς ἐστάθη βορᾶς</l>
<l>τράπεζʼ ἄνευ τοῦδʼ ἀνδρός, ἀλλʼ ὅσων ἐγὼ</l>
<l n="1465">ψαύοιμι, πάντων τῶνδʼ ἀεὶ μετειχέτην·</l>
<l>αἷν μοι μέλεσθαι·  καὶ μάλιστα μὲν χεροῖν</l>
<l>ψαῦσαί μʼ ἔασον κἀποκλαύσασθαι κακά.</l>
<l>ἴθʼ ὦναξ,</l>
<l>ἴθʼ ὦ γονῇ γενναῖε·  χερσί τἂν θιγὼν</l>
<l n="1470">δοκοῖμʼ ἔχειν σφᾶς, ὥσπερ ἡνίκʼ  ἔβλεπον.</l>
<l>τί φημί;</l>
<l>οὐ δὴ κλύω που πρὸς θεῶν τοῖν μοι φίλοιν</l>
<l>δακρυρροούντοιν, καί μʼ ἐποικτίρας Κρέων</l>
<l>ἔπεμψέ μοι τὰ φίλτατʼ ἐκγόνοιν ἐμοῖν;</l>
<l n="1475">λέγω τι;</l>
</sp>
<sp>
<speaker>Κρέων</speaker>
<l>λέγεις·  ἐγὼ γὰρ εἰμʼ ὁ πορσύνας τάδε,</l>
<l>γνοὺς τὴν παροῦσαν τέρψιν, ἥ σʼ εἶχεν πάλαι.</l>
</sp>
<milestone ed="p" n="1478" unit="card"/>
<sp>
<speaker>Οἰδίπους</speaker>
<l>ἀλλʼ εὐτυχοίης, καί σε τῆσδε τῆς ὁδοῦ</l>
<l>δαίμων ἄμεινον ἢ ʼμὲ φρουρήσας τύχοι.</l>
<l n="1480">ὦ τέκνα, ποῦ ποτʼ  ἐστέ;  δεῦρʼ  ἴτʼ, ἔλθετε</l>
<l>ὡς τὰς ἀδελφὰς τάσδε τὰς ἐμὰς χέρας,</l>
<l>αἳ τοῦ φυτουργοῦ  πατρὸς ὑμὶν ὧδʼ ὁρᾶν</l>
<l>τὰ πρόσθε λαμπρὰ προυξένησαν ὄμματα·</l>
<l>ὃς ὑμίν, ὦ τέκνʼ, οὔθʼ ὁρῶν οὔθʼ ἱστορῶν</l>
<l n="1485">πατὴρ ἐφάνθην ἔνθεν αὐτὸς ἠρόθην.</l>
<l>καὶ σφὼ δακρύω· προσβλέπειν γὰρ οὐ σθένω·</l>
<l>νοούμενος τὰ λοιπὰ τοῦ πικροῦ βίου,</l>
<l>οἷον βιῶναι σφὼ πρὸς ἀνθρώπων χρεών.</l>
<l>ποίας γὰρ ἀστῶν ἥξετʼ εἰς ὁμιλίας,</l>
<l n="1490">ποίας δʼ ἑορτάς, ἔνθεν οὐ κεκλαυμέναι</l>
<l>πρὸς οἶκον ἵξεσθʼ ἀντὶ τῆς θεωρίας;</l>
<l>ἀλλʼ ἡνίκʼ ἂν δὴ πρὸς γάμων ἥκητʼ ἀκμάς,</l>
<l>τίς οὗτος ἔσται, τίς παραρρίψει, τέκνα,</l>
<l>τοιαῦτʼ ὀνείδη λαμβάνων, ἃ ταῖς ἐμαῖς</l>
<l n="1495">γοναῖσιν ἔσται σφῷν θʼ ὁμοῦ δηλήματα;</l>
<l>τί γὰρ κακῶν ἄπεστι; τὸν πατέρα πατὴρ</l>
<l>ὑμῶν ἔπεφνε·  τὴν τεκοῦσαν ἤροσεν,</l>
<l>ὅθεν περ αὐτὸς ἐσπάρη, κἀκ τῶν ἴσων</l>
<l>ἐκτήσαθʼ ὑμᾶς, ὧνπερ αὐτὸς ἐξέφυ.</l>
<l n="1500">τοιαῦτʼ ὀνειδιεῖσθε·  κᾆτα τίς γαμεῖ;</l>
<l>οὐκ ἔστιν οὐδείς, ὦ τέκνʼ, ἀλλὰ δηλαδὴ</l>
<l>χέρσους φθαρῆναι κἀγάμους ὑμᾶς χρεών.</l>
<l>ὦ παῖ Μενοικέως, ἀλλʼ ἐπεὶ μόνος πατὴρ</l>
<l>ταύταιν λέλειψαι, νὼ γάρ, ὣ ʼφυτεύσαμεν,</l>
<l n="1505">ὀλώλαμεν δύʼ ὄντε, μή σφε περιίδῃς</l>
<l>πτωχὰς ἀνάνδρους ἐκγενεῖς ἀλωμένας,</l>
<l>μηδʼ ἐξισώσῃς τάσδε τοῖς ἐμοῖς κακοῖς.</l>
<l>ἀλλʼ οἴκτισόν σφας, ὧδε τηλικάσδʼ ὁρῶν</l>
<l>πάντων ἐρήμους, πλὴν ὅσον τὸ σὸν μέρος.</l>
<l n="1510">ξύννευσον, ὦ γενναῖε, σῇ ψαύσας χερί.</l>
<l>πόλλʼ ἂν παρῄνουν·  νῦν δὲ τοῦτʼ εὔχεσθέ μοι,</l>
<l>οὗ καιρὸς ἐᾷ ζῆν, τοῦ βίου δὲ λῴονος</l>
<l>ὑμᾶς κυρῆσαι τοῦ   φυτεύσαντος πατρός.</l>
</sp>
<sp>
<speaker>Κρέων</speaker>
<l n="1515">ἅλις ἵνʼ ἐξήκεις δακρύων·  ἀλλʼ ἴθι στέγης ἔσω.</l>
</sp>
<milestone ed="p" n="1516" unit="card"/>
<div2 type="close" met="trochaic">
<sp>
<speaker>Οἰδίπους</speaker>
<l>πειστέον, κεἰ μηδὲν ἡδύ.</l>
</sp>
<sp>
<speaker>Κρέων</speaker>
<l>πάντα γὰρ καιρῷ καλά.</l>
</sp>
<sp>
<speaker>Οἰδίπους</speaker>
<l>οἶσθʼ ἐφʼ οἷς οὖν εἶμι;</l>
</sp>
<sp>
<speaker>Κρέων</speaker>
<l>λέξεις, καὶ τότʼ εἴσομαι κλύων.</l>
</sp>
<sp>
<speaker>Οἰδίπους</speaker>
<l>γῆς μʼ ὅπως πέμψεις ἄποικον.</l>
</sp>
<sp>
<speaker>Κρέων</speaker>
<l>τοῦ θεοῦ μʼ αἰτεῖς δόσιν.</l>
</sp>
<sp>
<speaker>Οἰδίπους</speaker>
<l>ἀλλὰ θεοῖς γʼ ἔχθιστος ἥκω.</l>
</sp>
<sp>
<speaker>Κρέων</speaker>
<l>τοιγαροῦν τεύξει τάχα.</l>
</sp>
<sp>
<speaker>Οἰδίπους</speaker>
<l>φῂς τάδʼ οὖν;</l>
</sp>
<sp>
<speaker>Κρέων</speaker>
<l>ἃ μὴ φρονῶ γὰρ οὐ φιλῶ λέγειν μάτην.</l>
</sp>
<sp>
<speaker>Οἰδίπους</speaker>
<l>ἄπαγέ νύν μʼ ἐντεῦθεν ἤδη.</l>
</sp>
<sp>
<speaker>Κρέων</speaker>
<l>στεῖχέ νυν, τέκνων δʼ ἀφοῦ.</l>
</sp>
<sp>
<speaker>Οἰδίπους</speaker>
<l>μηδαμῶς ταύτας γʼ ἕλῃ μου.</l>
</sp>
<sp>
<speaker>Κρέων</speaker>
<l>πάντα μὴ βούλου κρατεῖν·</l>
<l>καὶ γὰρ ἁκράτησας οὔ σοι τῷ βίῳ ξυνέσπετο.</l>
</sp>
<sp>
<speaker>Χορός</speaker>
<l>ὦ πάτρας Θήβης ἔνοικοι, λεύσσετʼ, Οἰδίπους ὅδε,</l>
<l n="1525">ὃς τὰ κλείνʼ αἰνίγματʼ ᾔδει καὶ κράτιστος ἦν ἀνήρ,</l>
<l>οὗ τίς οὐ ζήλῳ πολιτῶν ἦν τύχαις ἐπιβλέπων,</l>
<l>εἰς ὅσον κλύδωνα δεινῆς συμφορᾶς ἐλήλυθεν.</l>
<l>ὥστε θνητὸν ὄντα κείνην τὴν τελευταίαν ἰδεῖν</l>
<l>ἡμέραν ἐπισκοποῦντα μηδένʼ ὀλβίζειν, πρὶν ἂν</l>
<l n="1530">τέρμα τοῦ βίου περάσῃ  μηδὲν ἀλγεινὸν παθών.</l>
</sp>
</div2>
</div1>
</body>
</text>
</TEI.2>
