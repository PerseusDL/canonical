<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title type="work" n="Phoen.">Phoenissae</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 3</title>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>Judith Nelson</name>
<resp>tagging</resp>
</respStmt>
<item>Basic SGML tagging</item>
</change>
<change>
<date>8/92</date>
<respStmt>
<name>W. Merrill</name>
<resp>ed.</resp>
</respStmt>
<item>check tagging</item>
</change>
<change>
<date>6/95</date>
<respStmt>
<name>Lisa Cerrato</name>
<resp>ed.</resp>
</respStmt>
<item>Added speaker tags where needed.</item>
</change>
<change>
<date>10/98</date>
<respStmt>
<name>Bill Merrill</name>
<resp>ed.</resp>
</respStmt>
<item>Fixed cardbreak at 427</item>
</change>
<change>
<date>14-Jan-00</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: eur.phoen_murray_gk.xml,v $
Revision 1.1  2013-09-13 11:17:32  balmas01
moving Greg's work-in-progress on CTS-izing greco-roman collection texts to a Work directory

Revision 1.5  2013-06-13 12:41:24  gcrane
tagging now should be compatible with CTS

Revision 1.4  2012-02-14 18:12:30  ajones06
Standardized and in a few cases added in header info.

Revision 1.3  2011-09-07 13:57:47  rsingh04 adding rend=displayNum to lb tags

Revision 1.2  2011-01-13 03:38:26  gcrane more refinements making these files SDL compatible

Revision 1.1  2010-12-25 19:01:42  gcrane our existing files but with L tags converted to LB milestones --

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:28  packel removed stray item tags

Revision 1.1  2005/07/25 14:34:48  packel
Converted to XML

Revision 1.11  2004/04/21 20:27:28  mimno added card 1s

Revision 1.10  2003/09/09 18:02:09  amahoney put spaces around em-dash entity so as not to confuse morphology stuff

Revision 1.9  2003/07/01 22:16:11  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/03/04 20:34:34  dasmith
Added separate funder entity to TEI header.

Revision 1.7  2000/02/17 15:51:39  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.6  2000/01/14 21:41:40  amahoney bring up to P3

</item>
</change>
</revisionDesc>
</teiHeader>
<text lang="greek">
<body>
<div1 type="episode">
<milestone ed="p" n="1" unit="card"/>
<sp n="*)ioka/sth">
<speaker>Ἰοκάστη</speaker>
<l>ὦ τὴν ἐν ἄστροις οὐρανοῦ τέμνων ὁδὸν</l>
<l>καὶ χρυσοκολλήτοισιν ἐμβεβὼς δίφροις</l>
<l>Ἥλιε, θοαῖς ἵπποισιν εἱλίσσων φλόγα,</l>
<l>ὡς δυστυχῆ Θήβαισι τῇ τόθʼ ἡμέρᾳ</l>
<l n="5">ἀκτῖνʼ ἐφῆκας, Κάδμος ἡνίκʼ ἦλθε γῆν</l>
<l>τήνδʼ, ἐκλιπὼν Φοίνισσαν ἐναλίαν χθόνα·</l>
<l>ὃς παῖδα γήμας Κύπριδος Ἁρμονίαν ποτὲ</l>
<l>Πολύδωρον ἐξέφυσε, τοῦ δὲ Λάβδακον</l>
<l>φῦναι λέγουσιν, ἐκ δὲ τοῦδε Λάιον.</l>
<l n="10">ἐγὼ δὲ παῖς μὲν κλῄζομαι Μενοικέως,</l>
<l>— Κρέων τʼ ἀδελφὸς μητρὸς ἐκ μιᾶς ἔφυ — </l>
<l>καλοῦσι δʼ Ἰοκάστην με· τοῦτο γὰρ πατὴρ</l>
<l>ἔθετο. γαμεῖ δὲ Λάιός μʼ· ἐπεὶ δʼ ἄπαις</l>
<l>ἦν χρόνια λέκτρα τἄμʼ ἔχων ἐν δώμασιν,</l>
<l n="15">ἐλθὼν ἐρωτᾷ Φοῖβον ἐξαιτεῖ θʼ ἅμα</l>
<l>παίδων ἐς οἴκους ἀρσένων κοινωνίαν.</l>
<l>ὃ δʼ εἶπεν· ὦ Θήβαισιν εὐίπποις ἄναξ,</l>
<l>μὴ σπεῖρε τέκνων ἄλοκα δαιμόνων βίᾳ·</l>
<l>εἰ γὰρ τεκνώσεις παῖδʼ, ἀποκτενεῖ σʼ ὁ φύς,</l>
<l n="20">καὶ πᾶς σὸς οἶκος βήσεται διʼ αἵματος.</l>
<l>ὃ δʼ ἡδονῇ δοὺς ἔς τε βακχείαν πεσὼν</l>
<l>ἔσπειρεν ἡμῖν παῖδα· καὶ σπείρας, † βρέφος †</l>
<l>γνοὺς τἀμπλάκημα τοῦ θεοῦ τε τὴν φάτιν,</l>
<l>λειμῶνʼ ἐς Ἥρας καὶ Κιθαιρῶνος λέπας</l>
<l n="25">δίδωσι βουκόλοισιν ἐκθεῖναι βρέφος,</l>
<l>σφυρῶν σιδηρᾶ κέντρα διαπείρας μέσον·</l>
<l>ὅθεν νιν Ἑλλὰς ὠνόμαζεν Οἰδίπουν.</l>
<l>Πολύβου δέ νιν λαβόντες ἱπποβουκόλοι</l>
<l>φέρουσʼ ἐς οἴκους ἔς τε δεσποίνης χέρας</l>
<l n="30">ἔθηκαν. ἣ δὲ τὸν ἐμὸν ὠδίνων πόνον</l>
<l>μαστοῖς ὑφεῖτο καὶ πόσιν πείθει τεκεῖν.</l>
<milestone ed="p" n="32" unit="card"/>
<l>
<milestone ed="P" unit="para"/>ἤδη δὲ πυρσαῖς γένυσιν ἐξανδρούμενος</l>
<l>παῖς οὑμὸς ἢ γνοὺς ἤ τινος μαθὼν πάρα</l>
<l>ἔστειχε τοὺς φύσαντας ἐκμαθεῖν θέλων</l>
<l n="35">πρὸς δῶμα Φοίβου, Λάιός θʼ, οὑμὸς πόσις,</l>
<l>τὸν ἐκτεθέντα παῖδα μαστεύων μαθεῖν</l>
<l>εἰ μηκέτʼ εἴη. καὶ ξυνάπτετον πόδα</l>
<l>ἐς ταὐτὸν ἄμφω Φωκίδος σχιστῆς ὁδοῦ.</l>
<l>καί νιν κελεύει Λαΐου τροχηλάτης·</l>
<l n="40">ὦ  ξένε, τυράννοις ἐκποδὼν μεθίστασο.</l>
<l>ὃ δʼ εἷρπʼ ἄναυδος, μέγα φρονῶν. πῶλοι δέ νιν</l>
<l>χηλαῖς τένοντας ἐξεφοίνισσον ποδῶν.</l>
<l>ὅθεν — τί τἀκτὸς τῶν κακῶν με δεῖ λέγειν; — </l>
<l>παῖς πατέρα καίνει καὶ λαβὼν ὀχήματα</l>
<l n="45">Πολύβῳ τροφεῖ δίδωσιν. ὡς δʼ ἐπεζάρει</l>
<l>Σφὶγξ ἁρπαγαῖσι πόλιν ἐμός τʼ οὐκ ἦν πόσις,</l>
<l>Κρέων ἀδελφὸς τἀμὰ κηρύσσει λέχη,</l>
<l>ὅστις σοφῆς αἴνιγμα παρθένου μάθοι,</l>
<l>τούτῳ ξυνάψειν λέκτρα. τυγχάνει δέ πως</l>
<l n="50">μούσας ἐμὸς παῖς Οἰδίπους Σφιγγὸς μαθών·</l>
<l>
<del>ὅθεν τύραννος τῆσδε γῆς καθίσταται</del>
</l>
<l>καὶ σκῆπτρʼ ἔπαθλα τῆσδε λαμβάνει χθονός.</l>
<l>γαμεῖ δὲ τὴν τεκοῦσαν οὐκ εἰδὼς τάλας</l>
<l>οὐδʼ ἡ τεκοῦσα παιδὶ συγκοιμωμένη.</l>
<l n="55">
<milestone ed="P" unit="para"/>τίκτω δὲ παῖδας παιδὶ δύο μὲν ἄρσενας,</l>
<l>Ἐτεοκλέα κλεινήν τε Πολυνείκους βίαν,</l>
<l>κόρας τε δισσάς· τὴν μὲν Ἰσμήνην πατὴρ</l>
<l>ὠνόμασε, τὴν δὲ πρόσθεν Ἀντιγόνην ἐγώ.</l>
<l>μαθὼν δὲ τἀμὰ λέκτρα μητρῴων γάμων</l>
<l n="60">ὁ πάντʼ ἀνατλὰς Οἰδίπους παθήματα</l>
<l>ἐς ὄμμαθʼ αὑτοῦ δεινὸν ἐμβάλλει φόνον,</l>
<l>χρυσηλάτοις πόρπαισιν αἱμάξας κόρας.</l>
<l>ἐπεὶ δὲ τέκνων γένυς ἐμῶν σκιάζεται,</l>
<l>κλῄθροις ἔκρυψαν πατέρʼ, ἵνʼ ἀμνήμων τύχη</l>
<l n="65">γένοιτο πολλῶν δεομένη σοφισμάτων·</l>
<l>ζῶν δʼ ἔστʼ ἐν οἴκοις. πρὸς δὲ τῆς τύχης νοσῶν</l>
<l>ἀρὰς ἀρᾶται παισὶν ἀνοσιωτάτας,</l>
<l>θηκτῷ σιδήρῳ δῶμα διαλαχεῖν τόδε.</l>
<milestone ed="p" n="69" unit="card"/>
<l>
<milestone ed="P" unit="para"/>τὼ δʼ ἐς φόβον πεσόντε, μὴ τελεσφόρους</l>
<l n="70">εὐχὰς θεοὶ κραίνωσιν οἰκούντων ὁμοῦ,</l>
<l>ξυμβάντʼ ἔταξαν τὸν νεώτερον πάρος</l>
<l>φεύγειν ἑκόντα τήνδε Πολυνείκη χθόνα,</l>
<l>Ἐτεοκλέα δὲ σκῆπτρʼ ἔχειν μένοντα γῆς,</l>
<l>ἐνιαυτὸν ἀλλάσσοντε. ἐπεὶ δʼ ἐπὶ ζυγοῖς</l>
<l n="75">καθέζετʼ ἀρχῆς, οὐ μεθίσταται θρόνων,</l>
<l>φυγάδα δʼ ἀπωθεῖ τῆσδε Πολυνείκη χθονός.</l>
<l>ὃ δʼ Ἄργος ἐλθών, κῆδος Ἀδράστου λαβών,</l>
<l>πολλὴν ἀθροίσας ἀσπίδʼ Ἀργείων ἄγει·</l>
<l>ἐπʼ αὐτὰ δʼ ἐλθὼν ἑπτάπυλα τείχη τάδε,</l>
<l n="80">πατρῷʼ ἀπαιτεῖ σκῆπτρα καὶ μέρη χθονός.</l>
<l>ἐγὼ δʼ ἔριν λύουσʼ ὑπόσπονδον μολεῖν</l>
<l>ἔπεισα παιδὶ παῖδα πρὶν ψαῦσαι δορός.</l>
<l>ἥξειν δʼ ὁ πεμφθείς φησιν αὐτὸν ἄγγελος.</l>
<l>ἀλλʼ, ὦ φαεννὰς οὐρανοῦ ναίων πτυχὰς</l>
<l n="85">Ζεῦ, σῶσον ἡμᾶς, δὸς δὲ σύμβασιν τέκνοις.</l>
<l>χρὴ δʼ, εἰ σοφὸς πέφυκας, οὐκ ἐᾶν βροτὸν</l>
<l>τὸν αὐτὸν αἰεὶ δυστυχῆ καθεστάναι.</l>
</sp>
<sp>
<speaker>Παιδαγωγός</speaker>
<l>ὦ κλεινὸν οἴκοις Ἀντιγόνη θάλος πατρί,</l>
<l>ἐπεί σε μήτηρ παρθενῶνας ἐκλιπεῖν</l>
<l n="90">μεθῆκε μελάθρων ἐς διῆρες ἔσχατον</l>
<l>στράτευμʼ ἰδεῖν Ἀργεῖον ἱκεσίαισι σαῖς,</l>
<l>ἐπίσχες, ὡς ἂν προυξερευνήσω στίβον,</l>
<l>μή τις πολιτῶν ἐν τρίβῳ φαντάζεται,</l>
<l>κἀμοὶ μὲν ἔλθῃ φαῦλος ὡς δούλῳ ψόγος,</l>
<l n="95">σοὶ δʼ ὡς ἀνάσσῃ· πάντα δʼ ἐξειδὼς φράσω</l>
<l>ἅ τʼ εἶδον εἰσήκουσά τʼ Ἀργείων πάρα,</l>
<l>σπονδὰς ὅτʼ ἦλθον σῷ κασιγνήτῳ φέρων</l>
<l>ἐνθένδʼ ἐκεῖσε, δεῦρό τʼ αὖ κείνων πάρα.</l>
<l>
<milestone ed="P" unit="para"/>ἀλλʼ οὔτις ἀστῶν τοῖσδε χρίμπτεται δόμοις,</l>
<l n="100">κέδρου παλαιὰν κλίμακʼ ἐκπέρα ποδί·</l>
<l>σκόπει δὲ πεδία καὶ παρʼ Ἰσμηνοῦ ῥοὰς</l>
<l>Δίρκης τε νᾶμα πολεμίων στράτευμʼ ὅσον.</l>
<milestone ed="p" n="103" unit="card"/>
</sp>
<div2 type="lyric">
<sp>
<speaker>Ἀντιγόνη</speaker>
<l>ὄρεγέ νυν ὄρεγε γεραιὰν νέᾳ</l>
<l>χεῖρʼ ἀπὸ κλιμάκων</l>
<l n="105">ποδὸς ἴχνος ἐπαντέλλων.</l>
</sp>
<sp>
<speaker>Παιδαγωγός</speaker>
<l>ἰδοὺ ξύναψον, παρθένʼ· ἐς καιρὸν δʼ ἔβης·</l>
<l>κινούμενον γὰρ τυγχάνει Πελασγικὸν</l>
<l>στράτευμα, χωρίζουσι δʼ ἀλλήλων λόχους.</l>
</sp>
<sp>
<speaker>Ἀντιγόνη</speaker>
<l>ἰὼ πότνια παῖ</l>
<l n="110">Λατοῦς Ἑκάτα, κατάχαλκον ἅπαν</l>
<l>πεδίον ἀστράπτει.</l>
</sp>
<sp>
<speaker>Παιδαγωγός</speaker>
<l>οὐ γάρ τι φαύλως ἦλθε Πολυνείκης χθόνα,</l>
<l>πολλοῖς μὲν ἵπποις, μυρίοις δʼ ὅπλοις βρέμων.</l>
</sp>
<sp>
<speaker>Ἀντιγόνη</speaker>
<l>ἆρα πύλαι κλῄθροις — χαλκόδετʼ ἆρʼ ἔμβολα</l>
<l n="115">λαϊνέοισιν Ἀμφίονος ὀργάνοις</l>
<l>τείχεος ἥρμοσται;</l>
</sp>
<sp>
<speaker>Παιδαγωγός</speaker>
<l>θάρσει· τά γʼ ἔνδον ἀσφαλῶς ἔχει πόλις.</l>
<l>ἀλλʼ εἰσόρα τὸν πρῶτον, εἰ βούλῃ μαθεῖν.</l>
</sp>
<sp>
<speaker>Ἀντιγόνη</speaker>
<l>τίς οὗτος ὁ λευκολόφας,</l>
<l n="120">πρόπαρ ὃς ἁγεῖται στρατοῦ πάγχαλκον ἀσπίδʼ</l>
<l n="122">ἀμφὶ βραχίονι κουφίζων;</l>
</sp>
<sp>
<speaker>Παιδαγωγός</speaker>
<l>λοχαγός, ὦ δέσποινα.</l>
</sp>
<sp>
<speaker>Ἀντιγόνη</speaker>
<l>τίς, πόθεν γεγώς;</l>
<l>αὔδασον, ὦ γεραιέ, τίς ὀνομάζεται;</l>
</sp>
<sp>
<speaker>Παιδαγωγός</speaker>
<l n="125">οὗτος Μυκηναῖος μὲν αὐδᾶται γένος,</l>
<l>Λερναῖα δʼ οἰκεῖ νάμαθʼ, Ἱππομέδων ἄναξ.</l>
</sp>
<sp>
<speaker>Ἀντιγόνη</speaker>
<l>ἒ ἒ ὡς γαῦρος, ὡς φοβερὸς εἰσιδεῖν,</l>
<l>γίγαντι γηγενέτᾳ προσόμοιος</l>
<l>ἀστερωπὸς ἐν γραφαῖσιν, οὐχὶ πρόσφορος</l>
<l n="130">ἁμερίῳ γέννᾳ.</l>
</sp>
<sp>
<speaker>Παιδαγωγός</speaker>
<l>τὸν δʼ ἐξαμείβοντʼ οὐχ ὁρᾷς Δίρκης ὕδωρ;</l>
</sp>
<sp>
<speaker>Ἀντιγόνη</speaker>
<l>ἄλλος ἄλλος ὅδε τευχέων τρόπος.</l>
<l>τίς δʼ ἐστὶν οὗτος;</l>
</sp>
<sp>
<speaker>Παιδαγωγός</speaker>
<l>παῖς μὲν Οἰνέως ἔφυ</l>
<l>Τυδεύς, Ἄρη δʼ Αἰτωλὸν ἐν στέρνοις ἔχει.</l>
</sp>
<sp>
<speaker>Ἀντιγόνη</speaker>
<l n="135">οὗτος ὁ τᾶς Πολυνείκεος,</l>
<l>ὦ γέρον, αὐτοκασιγνήτᾳ νύμφας</l>
<l>ὁμόγαμος κυρεῖ;</l>
<l>ὡς ἀλλόχρως ὅπλοισι, μειξοβάρβαρος.</l>
</sp>
<sp>
<speaker>Παιδαγωγός</speaker>
<l>σακεσφόροι γὰρ πάντες Αἰτωλοί, τέκνον,</l>
<l n="140">λόγχαις τʼ ἀκοντιστῆρες εὐστοχώτατοι.</l>
</sp>
<sp>
<speaker>
<del>Ἀντιγόνη</del>
</speaker>
<l>σὺ δʼ, ὦ γέρον, πῶς αἰσθάνῃ σαφῶς τάδε;</l>
</sp>
<sp>
<speaker>Παιδαγωγός</speaker>
<l>σημεῖʼ ἰδὼν τότʼ ἀσπίδων ἐγνώρισα,</l>
<l>σπονδὰς ὅτʼ ἦλθον σῷ κασιγνήτῳ φέρων</l>
<l>ἃ προσδεδορκὼς οἶδα τοὺς ὡπλισμένους.]</l>
<milestone ed="p" n="145" unit="card"/>
</sp>
<sp>
<speaker>Ἀντιγόνη</speaker>
<l n="145">τίς δʼ οὗτος ἀμφὶ μνῆμα τὸ Ζήθου περᾷ</l>
<l>καταβόστρυχος, ὄμμασι γοργὸς</l>
<l>εἰσιδεῖν νεανίας,</l>
<l>λοχαγός, ὡς ὄχλος νιν ὑστέρῳ ποδὶ</l>
<l>πάνοπλος ἀμφέπει;</l>
</sp>
<sp>
<speaker>Παιδαγωγός</speaker>
<l n="150">ὅδʼ ἐστὶ Παρθενοπαῖος, Ἀταλάντης γόνος.</l>
</sp>
<sp>
<speaker>Ἀντιγόνη</speaker>
<l>ἀλλά νιν ἁ κατʼ ὄρη μετὰ ματέρος</l>
<l>Ἄρτεμις ἱεμένα τόξοις δαμάσασʼ ὀλέσειεν,</l>
<l>ὃς ἐπʼ ἐμὰν πόλιν ἔβα πέρσων.</l>
</sp>
<sp>
<speaker>Παιδαγωγός</speaker>
<l>εἴη τάδʼ, ὦ παῖ. σὺν δίκῃ δʼ ἥκουσι γῆν·</l>
<l n="155">ὃ καὶ δέδοικα μὴ σκοπῶσʼ ὀρθῶς θεοί.</l>
</sp>
<sp>
<speaker>Ἀντιγόνη</speaker>
<l>ποῦ δʼ ὃς ἐμοὶ μιᾶς ἐγένετʼ ἐκ ματρὸς</l>
<l>πολυπόνῳ μοίρᾳ;</l>
<l>ὦ φίλτατʼ, εἰπέ, ποῦ ʼστι Πολυνείκης, γέρον.</l>
</sp>
<sp>
<speaker>Παιδαγωγός</speaker>
<l>ἐκεῖνος ἑπτὰ παρθένων τάφου πέλας</l>
<l n="160">Νιόβης Ἀδράστῳ πλησίον παραστατεῖ.</l>
<l>ὁρᾷς;</l>
</sp>
<sp>
<speaker>Ἀντιγόνη</speaker>
<l>ὁρῶ δῆτʼ οὐ σαφῶς, ὁρῶ δέ πως</l>
<l>μορφῆς τύπωμα στέρνα τʼ ἐξῃκασμένα.</l>
<l>ἀνεμώκεος εἴθε δρόμον νεφέλας ποσὶν ἐξανύσαιμι</l>
<l>διʼ αἰθέρος</l>
<l n="165">πρὸς ἐμὸν ὁμογενέτορα, περὶ δʼ ὠλένας</l>
<l>δέρᾳ φιλτάτᾳ βάλοιμʼ <add>ἐν</add> χρόνῳ</l>
<l>φυγάδα μέλεον. ὡς</l>
<l>ὅπλοισι χρυσέοισιν ἐκπρεπής, γέρον,</l>
<l>ἑῴοις ὅμοια φλεγέθων βολαῖς <del>ἀελίου</del>.</l>
</sp>
<sp>
<speaker>Παιδαγωγός</speaker>
<l n="170">ἥξει δόμους τούσδʼ, ὥστε σʼ ἐμπλῆσαι χαρᾶς,</l>
<l>ἔνσπονδος.</l>
</sp>
<sp>
<speaker>Ἀντιγόνη</speaker>
<l>οὗτος δʼ, ὦ γεραιέ, τίς κυρεῖ,</l>
<l>ὃς ἅρμα λευκὸν ἡνιοστροφεῖ βεβώς;</l>
</sp>
<sp>
<speaker>Παιδαγωγός</speaker>
<l>ὁ μάντις Ἀμφιάραος, ὦ δέσποινʼ, ὅδε·</l>
<l>σφάγια δʼ ἅμʼ αὐτῷ, γῆς φιλαίματοι ῥοαί.</l>
</sp>
<sp>
<speaker>Ἀντιγόνη</speaker>
<l n="175">ὦ λιπαροζώνου θύγατερ Ἀελίου</l>
<l>Σελαναία, χρυσεόκυκλον φέγγος,</l>
<l>ὡς ἀτρεμαῖα κέντρα καὶ σώφρονα</l>
<l>πώλοις μεταφέρων ἰθύνει.</l>
<l>ποῦ δʼ ὃς τὰ δεινὰ τῇδʼ ἐφυβρίζει πόλει;</l>
</sp>
<sp>
<speaker>Παιδαγωγός</speaker>
<l n="180">Καπανεύς; ἐκεῖνος προσβάσεις τεκμαίρεται</l>
<l>πύργων ἄνω τε καὶ κάτω τείχη μετρῶν.</l>
</sp>
<sp>
<speaker>Ἀντιγόνη</speaker>
<l>ἰώ,</l>
<l>Νέμεσι καὶ Διὸς βαρύβρομοι βρονταί,</l>
<l>κεραυνῶν τε φῶς αἰθαλόεν, σύ τοι</l>
<l>μεγαλαγορίαν ὑπεράνορα κοιμίζεις·</l>
<l n="185">ὅδʼ ἐστίν, αἰχμαλώτιδας</l>
<l>ὃς δορὶ Θηβαίας Μυκηνηΐσιν</l>
<l>Λερναίᾳ τε δώσειν τριαίνᾳ,</l>
<l>Ποσειδανίοις Ἀμυμωνίοις</l>
<l>ὕδασι δουλείαν περιβαλών — </l>
<l n="190">μήποτε μήποτε τάνδʼ, ὦ πότνια,</l>
<l>χρυσεοβόστρυχον ὦ Διὸς ἔρνος</l>
<l>Ἄρτεμι, δουλοσύναν τλαίην.</l>
</sp>
<milestone ed="p" n="193" unit="card"/>
</div2>
<div2 type="iambic">
<sp>
<speaker>Παιδαγωγός</speaker>
<l>ὦ τέκνον, ἔσβα δῶμα καὶ κατὰ στέγας</l>
<l>ἐν παρθενῶσι μίμνε σοῖς, ἐπεὶ πόθου</l>
<l n="195">ἐς τέρψιν ἦλθες ὧν ἔχρῃζες εἰσιδεῖν.</l>
<l>ὄχλος γάρ, ὡς ταραγμὸς εἰσῆλθεν πόλιν,</l>
<l>χωρεῖ γυναικῶν πρὸς δόμους τυραννικούς,</l>
<l>φιλόψογον δὲ χρῆμα θηλειῶν ἔφυ,</l>
<l>σμικράς τʼ ἀφορμὰς ἢν λάβωσι τῶν λόγων,</l>
<l n="200">πλείους ἐπεσφέρουσιν· ἡδονὴ δέ τις</l>
<l>γυναιξὶ μηδὲν ὑγιὲς ἀλλήλας λέγειν.</l>
<milestone ed="p" n="203" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>Τύριον οἶδμα λιποῦσʼ ἔβαν</l>
<l>ἀκροθίνια Λοξίᾳ</l>
<l>Φοινίσσας ἀπὸ νάσου</l>
<l n="205">Φοίβῳ δούλα μελάθρων,</l>
<l>ἵνʼ ὑπὸ δειράσι νιφοβόλοις</l>
<l>Παρνασοῦ κατενάσθη,</l>
<l>Ἰόνιον κατὰ πόντον ἐλά-</l>
<l>τᾳ πλεύσασα περιρρύτῳ</l>
<l n="210">ὑπὲρ ἀκαρπίστων πεδίων</l>
<l>Σικελίας Ζεφύρου πνοαῖς</l>
<l>ἱππεύσαντος, ἐν οὐρανῷ</l>
<l>κάλλιστον κελάδημα.</l>
</sp>
<milestone ed="p" n="214" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>πόλεος ἐκπροκριθεῖσʼ ἐμᾶς</l>
<l n="215">καλλιστεύματα Λοξίᾳ</l>
<l>Καδμείων ἔμολον γᾶν,</l>
<l>κλεινῶν Ἀγηνοριδᾶν</l>
<l>ὁμογενεῖς ἐπὶ Λαΐου</l>
<l>πεμφθεῖσʼ ἐνθάδε πύργους.</l>
<l n="220">ἴσα δʼ ἀγάλμασι χρυσοτεύ-</l>
<l>κτοις Φοίβῳ λάτρις ἐγενόμαν·</l>
<l>ἔτι δὲ Κασταλίας ὕδωρ</l>
<l>περιμένει με κόμας ἐμᾶς</l>
<l>δεῦσαι παρθένιον χλιδὰν</l>
<l n="225">Φοιβείαισι λατρείαις.</l>
</sp>
<milestone ed="p" n="226" unit="card"/>
</div2>
<div2 type="mesode">
<sp>
<speaker>Χορός</speaker>
<l>ἰὼ λάμπουσα πέτρα πυρὸς</l>
<l>δικόρυφον σέλας ὑπὲρ ἄκρων</l>
<l>βακχειῶν Διονύσου,</l>
<l>οἴνα θʼ ἃ καθαμέριον</l>
<l n="230">στάζεις τὸν πολύκαρπον</l>
<l>οἰνάνθας ἱεῖσα βότρυν,</l>
<l>ζάθεά τʼ ἄντρα δράκοντος οὔ-</l>
<l>ρειαί τε σκοπιαὶ θεῶν</l>
<l>νιφόβολόν τʼ ὄρος ἱερόν, εἱ-</l>
<l n="235">λίσσων ἀθανάτας θεοῦ</l>
<l>χορὸς γενοίμαν ἄφοβος</l>
<l>παρὰ μεσόμφαλα γύαλα Φοί-</l>
<l>βου Δίρκαν προλιποῦσα.</l>
</sp>
<milestone ed="p" n="239" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>νῦν δέ μοι πρὸ τειχέων</l>
<l n="240">θούριος μολὼν Ἄρης</l>
<l>αἷμα δάιον φλέγει</l>
<l>τᾷδʼ, ὃ μὴ τύχοι, πόλει·</l>
<l>κοινὰ γὰρ φίλων ἄχη,</l>
<l>κοινὰ δʼ, εἴ τι πείσεται</l>
<l n="245">ἑπτάπυργος ἅδε γᾶ,</l>
<l>Φοινίσσᾳ χώρᾳ. φεῦ φεῦ.</l>
<l>κοινὸν αἷμα, κοινὰ τέκεα</l>
<l>τᾶς κερασφόρου πέφυκεν Ἰοῦς·</l>
<l>ὧν μέτεστί μοι πόνων.</l>
</sp>
<milestone ed="p" n="250" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l n="250">ἀμφὶ δὲ πτόλιν νέφος</l>
<l>ἀσπίδων πυκνὸν φλέγει</l>
<l>σχῆμα φοινίου μάχης,</l>
<l>ἃν Ἄρης τάχʼ εἴσεται</l>
<l>παισὶν Οἰδίπου φέρων</l>
<l n="255">πημονὰν Ἐρινύων.</l>
<l>Ἄργος ὦ Πελασγικόν,</l>
<l>δειμαίνω τὰν σὰν ἀλκάν,</l>
<l>καὶ τὸ θεόθεν· οὐ γὰρ ἄδικον</l>
<l>εἰς ἀγῶνα τόνδʼ ἔνοπλος ὁρμᾷ <del>παῖς</del>
</l>
<l n="260">ὃς μετέρχεται δόμους.</l>
</sp>
<milestone ed="p" n="261" unit="card"/>
</div2>
</div1>
<div1 type="episode">
<sp>
<speaker>Πολυνείκης</speaker>
<l>τὰ μὲν πυλωρῶν κλῇθρά μʼ εἰσεδέξατο</l>
<l>διʼ εὐπετείας τειχέων ἔσω μολεῖν.</l>
<l>ὃ καὶ δέδοικα μή με δικτύων ἔσω</l>
<l>λαβόντες οὐκ ἐκφρῶσʼ ἀναίμακτον χρόα.</l>
<l n="265">ὧν οὕνεκʼ ὄμμα πανταχῇ διοιστέον</l>
<l>κἀκεῖσε καὶ τὸ δεῦρο, μὴ δόλος τις ᾖ.</l>
<l>ὡπλισμένος δὲ χεῖρα τῷδε φασγάνῳ</l>
<l>τὰ πίστʼ ἐμαυτῷ τοῦ θράσους παρέξομαι.</l>
<l>ὠή, τίς οὗτος; ἢ κτύπον φοβούμεθα;</l>
<l n="270">ἅπαντα γὰρ τολμῶσι δεινὰ φαίνεται,</l>
<l>ὅταν διʼ ἐχθρᾶς ποὺς ἀμείβηται χθονός.</l>
<l>πέποιθα μέντοι μητρί, κοὐ πέποιθʼ ἅμα,</l>
<l>ἥτις μʼ ἔπεισε δεῦρʼ ὑπόσπονδον μολεῖν.</l>
<l>ἀλλʼ ἐγγὺς ἀλκή· βώμιοι γὰρ ἐσχάραι</l>
<l n="275">πέλας πάρεισι, κοὐκ ἔρημα δώματα.</l>
<l>φέρʼ ἐς σκοτεινὰς περιβολὰς μεθῶ ξίφος</l>
<l>καὶ τάσδʼ ἔρωμαι, τίνες ἐφεστᾶσιν δόμοις.</l>
<l>ξέναι γυναῖκες, εἴπατʼ, ἐκ ποίας πάτρας</l>
<l>Ἑλληνικοῖσι δώμασιν πελάζετε;</l>
</sp>
<sp>
<speaker>Χορός</speaker>
<l n="280">Φοίνισσα μὲν γῆ πατρὶς ἡ θρέψασά με,</l>
<l>Ἀγήνορος δὲ παῖδες ἐκ παίδων δορὸς</l>
<l>Φοίβῳ μʼ ἔπεμψαν ἐνθάδʼ ἀκροθίνιον.</l>
<l>μέλλων δὲ πέμπειν μʼ Οἰδίπου κλεινὸς γόνος</l>
<l>μαντεῖα σεμνὰ Λοξίου τʼ ἐπʼ ἐσχάρας — </l>
<l n="285">ἐν τῷδʼ ἐπεστράτευσαν Ἀργεῖοι πόλιν.</l>
<l>σὺ δʼ ἀντάμειψαί μʼ, ὅστις ὢν ἐλήλυθας</l>
<l>ἑπτάστομον πύργωμα Θηβαίας χθονός.</l>
</sp>
<sp>
<speaker>Πολυνείκης</speaker>
<l>πατὴρ μὲν ἡμῖν Οἰδίπους ὁ Λαΐου,</l>
<l>ἔτικτε δʼ Ἰοκάστη με, παῖς Μενοικέως·</l>
<l n="290">καλεῖ δὲ Πολυνείκη με Θηβαῖος λεώς.</l>
</sp>
<sp>
<speaker>Χορός</speaker>
<l>ὦ συγγένεια τῶν Ἀγήνορος τέκνων,</l>
<l>ἐμῶν τυράννων, ὧν ἀπεστάλην ὕπο — </l>
<milestone ed="p" n="293" unit="card"/>
</sp>
<sp>
<speaker>Χορός</speaker>
<l>γονυπετεῖς ἕδρας προσπίτνω σʼ, ἄναξ,</l>
<l>τὸν οἴκοθεν νόμον σέβουσʼ — </l>
<l n="295">ἔβας ὢ χρόνῳ γᾶν πατρῴαν.</l>
<l>ἰὼ ἰώ· πότνια, μόλε πρόδομος,</l>
<l>ἀμπέτασον πύλας.</l>
<l>κλύεις, ὦ τεκοῦσα τόνδε μᾶτερ;</l>
<l>τί μέλλεις ὑπώροφα μέλαθρα περᾶν</l>
<l n="300">θιγεῖν τʼ ὠλέναισιν τέκνου;</l>
</sp>
<div2 type="lyric">
<sp n="*)ioka/sth">
<speaker>Ἰοκάστη</speaker>
<l>Φοίνισσαν βοὰν</l>
<l>κλύουσʼ, ὦ νεάνιδες, γηραιὸν</l>
<l>πόδʼ ἕλκω, τρομερὰν βάσιν· ἰὼ τέκνον,</l>
<l n="305">χρόνῳ σὸν ὄμμα μυρίαις τʼ ἐν ἁμέραις</l>
<l>προσεῖδον· ἀμφίβαλλε μα-</l>
<l>στὸν ὠλέναισι ματέρος,</l>
<l>παρηίδων τʼ ὄρεγμα βο-</l>
<l>στρύχων τε κυανόχρωτα χαί-</l>
<l>τας πλόκαμον, δέραν σκιάζων ἁμάν.</l>
<l n="310">ἰὼ ἰώ, μόλις φανεὶς</l>
<l>ἄελπτα κἀδόκητα ματρὸς ὠλέναις.</l>
<l>τί φῶ σε; πῶς ἅπαντα</l>
<l>καὶ χερσὶ καὶ λόγοισι</l>
<l>πολυέλικτον ἁδονὰν</l>
<l n="315">
<del>ἐκεῖσε καὶ τὸ δεῦρο</del>
</l>
<l>περιχορεύουσα τέρψιν παλαιᾶν λάβω</l>
<l>χαρμονᾶν; ἰὼ τέκος,</l>
<l>ἔρημον πατρῷον ἔλιπες δόμον</l>
<l>φυγὰς ἀποσταλεὶς ὁμαίμου λώβᾳ,</l>
<l n="320">ἦ ποθεινὸς φίλοις,</l>
<l>ἦ ποθεινὸς Θήβαις.</l>
<l>ὅθεν ἐμάν τε λευκόχροα κείρομαι</l>
<l>δακρυόεσσʼ ἀνεῖσα πένθει κόμαν,</l>
<l>ἄπεπλος φαρέων λευκῶν, <add>ὦ</add> τέκνον,</l>
<l n="325">δυσόρφναια δʼ ἀμφὶ τρύχη τάδε</l>
<l>σκότιʼ ἀμείβομαι.</l>
<milestone ed="p" n="327" unit="card"/>
<l>
<milestone ed="P" unit="para"/>ὁ δʼ ἐν δόμοισι πρέσβυς ὀμματοστερὴς</l>
<l>ἀπήνας ὁμοπτέρου τᾶς ἀπο-</l>
<l>ζυγείσας δόμων</l>
<l n="330">πόθον ἀμφιδάκρυτον ἀεὶ κατ-</l>
<l>έχων ἀνῇξε μὲν ξίφους</l>
<l>ἐπʼ αὐτόχειρά τε σφαγάν,</l>
<l>ὑπὲρ τέραμνά τʼ ἀγχόνας,</l>
<l>στενάζων ἀρὰς τέκνοις·</l>
<l n="335">σὺν ἀλαλαῖσι δʼ αἰὲν αἰαγμάτων</l>
<l>σκότια κρύπτεται.</l>
<l>σὲ δʼ, ὦ τέκνον, <del>καὶ</del> γάμοισι δὴ</l>
<l>κλύω ζυγέντα παιδοποιὸν ἁδονὰν</l>
<l>ξένοισιν ἐν δόμοις ἔχειν</l>
<l n="340">ξένον τε κῆδος ἀμφέπειν,</l>
<l>ἄλαστα ματρὶ τᾷδε Λα-</l>
<l>ίῳ τε τῷ παλαιγενεῖ,</l>
<l>γάμων ἐπακτὸν ἄταν.</l>
<l>ἐγὼ δʼ οὔτε σοι πυρὸς ἀνῆψα φῶς</l>
<l n="345">νόμιμον ἐν γάμοις</l>
<l>
<del>ὡς πρέπει</del> ματέρι μακαρίᾳ·</l>
<l>ἀνυμέναια δʼ Ἰσμηνὸς ἐκηδεύθη</l>
<l>λουτροφόρου χλιδᾶς, ἀνὰ δὲ Θηβαίαν</l>
<l>πόλιν ἐσιγάθη σᾶς ἔσοδοι νύμφας.</l>
<l n="350">ὄλοιτο, τάδʼ εἴτε σίδαρος</l>
<l>εἴτʼ ἔρις εἴτε πατὴρ ὁ σὸς αἴτιος,</l>
<l>εἴτε τὸ δαιμόνιον κατεκώμασε</l>
<l>δώμασιν Οἰδιπόδα·</l>
<l>πρὸς ἐμὲ γὰρ κακῶν ἔμολε τῶνδʼ ἄχη.</l>
</sp>
<milestone ed="p" n="355" unit="card"/>
<sp>
<speaker>Χορός</speaker>
<l n="355">δεινὸν γυναιξὶν αἱ διʼ ὠδίνων γοναί,</l>
<l>καὶ φιλότεκνόν πως πᾶν γυναικεῖον γένος.</l>
</sp>
<sp>
<speaker>Πολυνείκης</speaker>
<l>μῆτερ, φρονῶν εὖ κοὐ φρονῶν ἀφικόμην</l>
<l>ἐχθροὺς ἐς ἄνδρας· ἀλλʼ ἀναγκαίως ἔχει</l>
<l>πατρίδος ἐρᾶν ἅπαντας· ὃς δʼ ἄλλως λέγει,</l>
<l n="360">λόγοισι χαίρει τὸν δὲ νοῦν ἐκεῖσʼ ἔχει.</l>
<l>οὕτω δʼ ἐτάρβουν ἐς φόβον τʼ ἀφικόμην,</l>
<l>μή τις δόλος με πρὸς κασιγνήτου κτάνῃ,</l>
<l>ὥστε ξιφήρη χεῖρʼ ἔχων διʼ ἄστεως</l>
<l>κυκλῶν πρόσωπον ἦλθον. ἓν δέ μʼ ὠφελεῖ,</l>
<l n="365">σπονδαί τε καὶ σὴ πίστις, ἥ μʼ ἐσήγαγε</l>
<l>τείχη πατρῷα· πολύδακρυς δʼ ἀφικόμην,</l>
<l>χρόνιος ἰδὼν μέλαθρα καὶ βωμοὺς θεῶν</l>
<l>γυμνάσιά θʼ οἷσιν ἐνετράφην Δίρκης θʼ ὕδωρ·</l>
<l>ὧν οὐ δικαίως ἀπελαθεὶς ξένην πόλιν</l>
<l n="370">ναίω, διʼ ὄσσων νᾶμʼ ἔχων δακρύρροον.</l>
<l>ἀλλʼ ἐκ γὰρ ἄλγους ἄλγος αὖ σὲ δέρκομαι</l>
<l>
<del>κάρα ξυρῆκες καὶ πέπλους μελαγχίμους</del>
</l>
<l>ἔχουσαν, οἴμοι τῶν ἐμῶν ἐγὼ κακῶν.</l>
<l>ὡς δεινὸν ἔχθρα, μῆτερ, οἰκείων φίλων</l>
<l n="375">
<del>καὶ δυσλύτους ἔχουσα τὰς διαλλαγάς</del>.</l>
<l>
<milestone ed="P" unit="para"/>τί γὰρ πατήρ μοι πρέσβυς ἐν δόμοισι δρᾷ,</l>
<l>σκότον δεδορκώς; τί δὲ κασίγνηται δύο;</l>
<l>ἦ που στένουσι τλήμονες φυγὰς ἐμάς;</l>
</sp>
<sp>
<speaker>Ἰοκάστη</speaker>
<l>κακῶς θεῶν τις Οἰδίπου φθείρει γένος·</l>
<l n="380">οὕτω γὰρ ἤρξατʼ, ἄνομα μὲν τεκεῖν ἐμέ,</l>
<l>κακῶς δὲ γῆμαι πατέρα σὸν φῦναί τε σέ.</l>
<l>ἀτὰρ τί ταῦτα; δεῖ φέρειν τὰ τῶν θεῶν.</l>
<l>ὅπως δʼ ἔρωμαι, μή τι σὴν δάκω φρένα,</l>
<l>δέδοιχʼ, ἃ χρῄζω· διὰ πόθου δʼ ἐλήλυθα.</l>
</sp>
<sp>
<speaker>Πολυνείκης</speaker>
<l n="385">ἀλλʼ ἐξερώτα, μηδὲν ἐνδεὲς λίπῃς·</l>
<l>ἃ γὰρ σὺ βούλῃ, ταὔτʼ ἐμοί, μῆτερ, φίλα.</l>
<milestone ed="p" n="387" unit="card"/>
</sp>
<sp>
<speaker>Ἰοκάστη</speaker>
<l>καὶ δή σʼ ἐρωτῶ πρῶτον ὧν χρῄζω τυχεῖν,</l>
<l>τί τὸ στέρεσθαι πατρίδος; ἦ κακὸν μέγα;</l>
</sp>
<sp>
<speaker>Πολυνείκης</speaker>
<l>μέγιστον· ἔργῳ δʼ ἐστὶ μεῖζον ἢ λόγῳ.</l>
</sp>
<sp>
<speaker>Ἰοκάστη</speaker>
<l n="390">τίς ὁ τρόπος αὐτοῦ; τί φυγάσιν τὸ δυσχερές;</l>
</sp>
<sp>
<speaker>Πολυνείκης</speaker>
<l>ἓν μὲν μέγιστον, οὐκ ἔχει παρρησίαν.</l>
</sp>
<sp>
<speaker>Ἰοκάστη</speaker>
<l>δούλου τόδʼ εἶπας, μὴ λέγειν ἅ τις φρονεῖ.</l>
</sp>
<sp>
<speaker>Πολυνείκης</speaker>
<l>τὰς τῶν κρατούντων ἀμαθίας φέρειν χρεών.</l>
</sp>
<sp>
<speaker>Ἰοκάστη</speaker>
<l>καὶ τοῦτο λυπρόν, συνασοφεῖν τοῖς μὴ σοφοῖς.</l>
</sp>
<sp>
<speaker>Πολυνείκης</speaker>
<l n="395">ἀλλʼ ἐς τὸ κέρδος παρὰ φύσιν δουλευτέον.</l>
</sp>
<sp>
<speaker>Ἰοκάστη</speaker>
<l>αἱ δʼ ἐλπίδες βόσκουσι φυγάδας, ὡς λόγος.</l>
</sp>
<sp>
<speaker>Πολυνείκης</speaker>
<l>καλοῖς βλέπουσαί γʼ ὄμμασιν, μέλλουσι δέ.</l>
</sp>
<sp>
<speaker>Ἰοκάστη</speaker>
<l>οὐδʼ ὁ χρόνος αὐτὰς διεσάφησʼ οὔσας κενάς;</l>
</sp>
<sp>
<speaker>Πολυνείκης</speaker>
<l>ἔχουσιν Ἀφροδίτην τινʼ ἡδεῖαν κακῶν.</l>
</sp>
<sp>
<speaker>Ἰοκάστη</speaker>
<l n="400">πόθεν δʼ ἐβόσκου, πρὶν γάμοις εὑρεῖν βίον;</l>
</sp>
<sp>
<speaker>Πολυνείκης</speaker>
<l>ποτὲ μὲν ἐπʼ ἦμαρ εἶχον, εἶτʼ οὐκ εἶχον ἄν.</l>
</sp>
<sp>
<speaker>Ἰοκάστη</speaker>
<l>φίλοι δὲ πατρὸς καὶ ξένοι σʼ οὐκ ὠφέλουν;</l>
</sp>
<sp>
<speaker>Πολυνείκης</speaker>
<l>εὖ πρᾶσσε· τὰ φίλων δʼ οὐδέν, ἤν τι δυστυχῇς.</l>
</sp>
<sp>
<speaker>Ἰοκάστη</speaker>
<l>οὐδʼ ηὑγένειά σʼ ἦρεν εἰς ὕψος μέγαν;</l>
</sp>
<sp>
<speaker>Πολυνείκης</speaker>
<l n="405">κακὸν τὸ μὴ ἔχειν· τὸ γένος οὐκ ἔβοσκέ με.</l>
</sp>
<sp>
<speaker>Ἰοκάστη</speaker>
<l>ἡ πατρίς, ὡς ἔοικε, φίλτατον βροτοῖς.</l>
</sp>
<sp>
<speaker>Πολυνείκης</speaker>
<l>οὐδʼ ὀνομάσαι δύναιʼ ἂν ὡς ἐστὶν φίλον.</l>
</sp>
<sp>
<speaker>Ἰοκάστη</speaker>
<l>πῶς δʼ ἦλθες Ἄργος; τίνʼ ἐπίνοιαν ἔσχεθες;</l>
</sp>
<sp>
<speaker>Πολυνείκης</speaker>
<l>ἔχρησʼ Ἀδράστῳ Λοξίας χρησμόν τινα.</l>
</sp>
<sp>
<speaker>Ἰοκάστη</speaker>
<l n="410">ποῖον; τί τοῦτʼ ἔλεξας; οὐκ ἔχω μαθεῖν.</l>
</sp>
<sp>
<speaker>Πολυνείκης</speaker>
<l>κάπρῳ λέοντί θʼ ἁρμόσαι παίδων γάμους.</l>
</sp>
<sp>
<speaker>Ἰοκάστη</speaker>
<l>καὶ σοὶ τί θηρῶν ὀνόματος μετῆν, τέκνον;</l>
</sp>
<sp>
<speaker>Πολυνείκης</speaker>
<l>οὐκ οἶδʼ· ὁ δαίμων μʼ ἐκάλεσεν πρὸς τὴν τύχην.</l>
</sp>
<sp>
<speaker>Ἰοκάστη</speaker>
<l>σοφὸς γὰρ ὁ θεός· τίνι τρόπῳ δʼ ἔσχες λέχος;</l>
</sp>
<sp>
<speaker>Πολυνείκης</speaker>
<l n="415">νὺξ ἦν, Ἀδράστου δʼ ἦλθον ἐς παραστάδας.</l>
</sp>
<sp>
<speaker>Ἰοκάστη</speaker>
<l>κοίτας ματεύων, ᾗ φυγὰς πλανώμενος;</l>
</sp>
<sp>
<speaker>Πολυνείκης</speaker>
<l>ἦν ταῦτα· κᾆτά γʼ ἦλθεν ἄλλος αὖ φυγάς.</l>
</sp>
<sp>
<speaker>Ἰοκάστη</speaker>
<l>τίς οὗτος; ὡς ἄρʼ ἄθλιος κἀκεῖνος ἦν.</l>
</sp>
<sp>
<speaker>Πολυνείκης</speaker>
<l>Τυδεύς, ὃν Οἰνέως φασὶν ἐκφῦναι πατρός.</l>
</sp>
<sp>
<speaker>Ἰοκάστη</speaker>
<l n="420">τί θηρσὶν ὑμᾶς δῆτʼ Ἄδραστος ᾔκασεν;</l>
</sp>
<sp>
<speaker>Πολυνείκης</speaker>
<l>στρωμνῆς ἐς ἀλκὴν οὕνεκʼ ἤλθομεν πέρι.</l>
</sp>
<sp>
<speaker>Ἰοκάστη</speaker>
<l>ἐνταῦθα Ταλαοῦ παῖς συνῆκε θέσφατα;</l>
</sp>
<sp>
<speaker>Πολυνείκης</speaker>
<l>κἄδωκέ γʼ ἡμῖν δύο δυοῖν νεάνιδας.</l>
</sp>
<sp>
<speaker>Ἰοκάστη</speaker>
<l>ἆρʼ εὐτυχεῖς οὖν τοῖς γάμοις ἢ δυστυχεῖς;</l>
</sp>
<sp>
<speaker>Πολυνείκης</speaker>
<l n="425">οὐ μεμπτὸς ἡμῖν ὁ γάμος ἐς τόδʼ ἡμέρας.</l>
</sp>
<sp>
<speaker>Ἰοκάστη</speaker>
<l>πῶς δʼ ἐξέπεισας δεῦρό σοι σπέσθαι στρατόν;</l>
<milestone ed="p" n="427" unit="card"/>
</sp>
<sp>
<speaker>Πολυνείκης</speaker>
<l>δισσοῖς Ἄδραστος ὤμοσεν γαμβροῖς τόδε,</l>
<l>
<del>Τυδεῖ τε κἀμοί· σύγγαμος γάρ ἐστʼ ἐμός·</del>
</l>
<l>ἄμφω κατάξειν ἐς πάτραν, πρόσθεν δʼ ἐμέ.</l>
<l n="430">πολλοὶ δὲ Δαναῶν καὶ Μυκηναίων ἄκροι</l>
<l>πάρεισι, λυπρὰν χάριν, ἀναγκαίαν δʼ, ἐμοὶ</l>
<l>διδόντες· ἐπὶ γὰρ τὴν ἐμὴν στρατεύομαι</l>
<l>πόλιν. θεοὺς δʼ ἐπώμοσʼ ὡς ἀκουσίως</l>
<l>τοῖς φιλτάτοις ἑκοῦσιν ἠράμην δόρυ.</l>
<l n="435">ἀλλʼ ἐς σὲ τείνει τῶνδε διάλυσις κακῶν,</l>
<l>μῆτερ, διαλλάξασαν ὁμογενεῖς φίλους</l>
<l>παῦσαι πόνων με καὶ σὲ καὶ πᾶσαν πόλιν.</l>
<l>πάλαι μὲν οὖν ὑμνηθέν, ἀλλʼ ὅμως ἐρῶ·</l>
<l>τὰ χρήματʼ ἀνθρώποισι τιμιώτατα,</l>
<l n="440">δύναμίν τε πλείστην τῶν ἐν ἀνθρώποις ἔχει.</l>
<l>ἁγὼ μεθήκω δεῦρο μυρίαν ἄγων</l>
<l>λόγχην· πένης γὰρ οὐδὲν εὐγενὴς ἀνήρ.</l>
</sp>
<sp>
<speaker>Χορός</speaker>
<l>καὶ μὴν Ἐτεοκλῆς ἐς διαλλαγὰς ὅδε</l>
<l>χωρεῖ· σὸν ἔργον, μῆτερ Ἰοκάστη, λέγειν</l>
<l n="445">τοιούσδε μύθους οἷς διαλλάξεις τέκνα.</l>
</sp>
<sp>
<speaker>Ἐτεοκλῆς</speaker>
<l>μῆτερ, πάρειμι· τὴν χάριν δὲ σοὶ διδοὺς</l>
<l>ἦλθον. τί χρὴ δρᾶν; ἀρχέτω δέ τις λόγου·</l>
<l>ὡς ἀμφὶ τείχη καὶ ξυνωρίδας λόχων</l>
<l>τάσσων ἐπέσχον πόλιν, ὅπως κλύοιμί σου</l>
<l n="450">κοινὰς βραβείας, αἷς ὑπόσπονδον μολεῖν</l>
<l>τόνδʼ εἰσεδέξω τειχέων πείσασά με.</l>
</sp>
<sp>
<speaker>Ἰοκάστη</speaker>
<l>ἐπίσχες· οὔτοι τὸ ταχὺ τὴν δίκην ἔχει,</l>
<l>βραδεῖς δὲ μῦθοι πλεῖστον ἀνύουσιν σοφόν.</l>
<l>σχάσον δὲ δεινὸν ὄμμα καὶ θυμοῦ πνοάς·</l>
<l n="455">οὐ γὰρ τὸ λαιμότμητον εἰσορᾷς κάρα</l>
<l>Γοργόνος, ἀδελφὸν δʼ εἰσορᾷς ἥκοντα σόν.</l>
<l>σύ τʼ αὖ πρόσωπον πρὸς κασίγνητον στρέφε,</l>
<l>Πολύνεικες· ἐς γὰρ ταὐτὸν ὄμμασιν βλέπων</l>
<l>λέξεις τʼ ἄμεινον τοῦδέ τʼ ἐνδέξῃ λόγους.</l>
<l n="460">παραινέσαι δὲ σφῷν τι βούλομαι σοφόν·</l>
<l>ὅταν φίλος τις ἀνδρὶ θυμωθεὶς φίλῳ</l>
<l>ἐς ἓν συνελθὼν ὄμματʼ ὄμμασιν διδῷ,</l>
<l>ἐφʼ οἷσιν ἥκει, ταῦτα χρὴ μόνον σκοπεῖν,</l>
<l>κακῶν δὲ τῶν πρὶν μηδενὸς μνείαν ἔχειν.</l>
<l n="465">λόγος μὲν οὖν σὸς πρόσθε, Πολύνεικες τέκνον·</l>
<l>σὺ γὰρ στράτευμα Δαναϊδῶν ἥκεις ἄγων,</l>
<l>ἄδικα πεπονθώς, ὡς σὺ φῄς· κριτὴς δέ τις</l>
<l>θεῶν γένοιτο καὶ διαλλακτὴς κακῶν.</l>
<milestone ed="p" n="469" unit="card"/>
</sp>
<sp>
<speaker>Πολυνείκης</speaker>
<l>ἁπλοῦς ὁ μῦθος τῆς ἀληθείας ἔφυ,</l>
<l n="470">κοὐ ποικίλων δεῖ τἄνδιχʼ ἑρμηνευμάτων·</l>
<l>ἔχει γὰρ αὐτὰ καιρόν· ὁ δʼ ἄδικος λόγος</l>
<l>νοσῶν ἐν αὑτῷ φαρμάκων δεῖται σοφῶν.</l>
<l>ἐγὼ δὲ πατρὸς δωμάτων προυσκεψάμην</l>
<l>τοὐμόν τε καὶ τοῦδʼ, ἐκφυγεῖν χρῄζων ἀρὰς</l>
<l n="475">ἃς Οἰδίπους ἐφθέγξατʼ εἰς ἡμᾶς ποτε,</l>
<l>ἐξῆλθον ἔξω τῆσδʼ ἑκὼν αὐτὸς χθονός,</l>
<l>δοὺς τῷδʼ ἀνάσσειν πατρίδος ἐνιαυτοῦ κύκλον,</l>
<l>ὥστʼ αὐτὸς ἄρχειν αὖθις ἀνὰ μέρος λαβὼν</l>
<l>καὶ μὴ διʼ ἔχθρας τῷδε καὶ φθόνου μολὼν</l>
<l n="480">κακόν τι δρᾶσαι καὶ παθεῖν, ἃ γίγνεται.</l>
<l>ὃ δʼ αἰνέσας ταῦθʼ ὁρκίους τε δοὺς θεούς,</l>
<l>ἔδρασεν οὐδὲν ὧν ὑπέσχετʼ, ἀλλʼ ἔχει</l>
<l>τυραννίδʼ αὐτὸς καὶ δόμων ἐμῶν μέρος.</l>
<l>
<milestone ed="P" unit="para"/>καὶ νῦν ἕτοιμός εἰμι τἀμαυτοῦ λαβὼν</l>
<l n="485">στρατὸν μὲν ἔξω τῆσδʼ ἀποστεῖλαι χθονός,</l>
<l>οἰκεῖν δὲ τὸν ἐμὸν οἶκον ἀνὰ μέρος λαβὼν</l>
<l>καὶ τῷδʼ ἀφεῖναι τὸν ἴσον αὖθις <add>αὖ</add> χρόνον,</l>
<l>καὶ μήτε πορθεῖν πατρίδα μήτε προσφέρειν</l>
<l>πύργοισι πηκτῶν κλιμάκων προσαμβάσεις,</l>
<l n="490">ἃ μὴ κυρήσας τῆς δίκης πειράσομαι</l>
<l>δρᾶν. μάρτυρας δὲ τῶνδε δαίμονας καλῶ,</l>
<l>ὡς πάντα πράσσων σὺν δίκῃ, δίκης ἄτερ</l>
<l>ἀποστεροῦμαι πατρίδος ἀνοσιώτατα.</l>
<l>ταῦτʼ αὔθʼ ἕκαστα, μῆτερ, οὐχὶ περιπλοκὰς</l>
<l n="495">λόγων ἀθροίσας εἶπον, ἀλλὰ καὶ σοφοῖς</l>
<l>καὶ τοῖσι φαύλοις ἔνδιχʼ, ὡς ἐμοὶ δοκεῖ.</l>
</sp>
<sp>
<speaker>Χορός</speaker>
<l>ἐμοὶ μέν, εἰ καὶ μὴ καθʼ Ἑλλήνων χθόνα</l>
<l>τεθράμμεθʼ, ἀλλʼ οὖν ξυνετά μοι δοκεῖς λέγειν.</l>
<milestone ed="p" n="499" unit="card"/>
</sp>
<sp>
<speaker>Ἐτεοκλῆς</speaker>
<l>εἰ πᾶσι ταὐτὸν καλὸν ἔφυ σοφόν θʼ ἅμα,</l>
<l n="500">οὐκ ἦν ἂν ἀμφίλεκτος ἀνθρώποις ἔρις·</l>
<l>νῦν δʼ οὔθʼ ὅμοιον οὐδὲν οὔτʼ ἴσον βροτοῖς,</l>
<l>πλὴν ὀνόμασαι· τὸ δʼ ἔργον οὐκ ἔστιν τόδε.</l>
<l>ἐγὼ γὰρ οὐδέν, μῆτερ, ἀποκρύψας ἐρῶ·</l>
<l>ἄστρων ἂν ἔλθοιμʼ ἡλίου πρὸς ἀντολὰς</l>
<l n="505">καὶ γῆς ἔνερθεν, δυνατὸς ὢν δρᾶσαι τάδε,</l>
<l>τὴν θεῶν μεγίστην ὥστʼ ἔχειν Τυραννίδα.</l>
<l>τοῦτʼ οὖν τὸ χρηστόν, μῆτερ, οὐχὶ βούλομαι</l>
<l>ἄλλῳ παρεῖναι μᾶλλον ἢ σῴζειν ἐμοί·</l>
<l>ἀνανδρία γάρ, τὸ πλέον ὅστις ἀπολέσας</l>
<l n="510">τοὔλασσον ἔλαβε. πρὸς δὲ τοῖσδʼ αἰσχύνομαι,</l>
<l>ἐλθόντα σὺν ὅπλοις τόνδε καὶ πορθοῦντα γῆν</l>
<l>τυχεῖν ἃ χρῄζει· ταῖς γὰρ ἂν Θήβαις τόδε</l>
<l>γένοιτʼ ὄνειδος, εἰ Μυκηναίου δορὸς</l>
<l>φόβῳ παρείην σκῆπτρα τἀμὰ τῷδʼ ἔχειν.</l>
<l n="515">χρῆν δʼ αὐτὸν οὐχ ὅπλοισι τὰς διαλλαγάς,</l>
<l>μῆτερ, ποιεῖσθαι· πᾶν γὰρ ἐξαιρεῖ λόγος</l>
<l>ὃ καὶ σίδηρος πολεμίων δράσειεν ἄν.</l>
<l>ἀλλʼ, εἰ μὲν ἄλλως τήνδε γῆν οἰκεῖν θέλει,</l>
<l>ἔξεστʼ· ἐκεῖνο δʼ οὐχ ἑκὼν μεθήσομαι.</l>
<l n="520">ἄρχειν παρόν μοι, τῷδε δουλεύσω ποτέ;</l>
<l>πρὸς ταῦτʼ ἴτω μὲν πῦρ, ἴτω δὲ φάσγανα,</l>
<l>ζεύγνυσθε δʼ ἵππους, πεδία πίμπλαθʼ ἁρμάτων,</l>
<l>ὡς οὐ παρήσω τῷδʼ ἐμὴν τυραννίδα.</l>
<l>εἴπερ γὰρ ἀδικεῖν χρή, τυραννίδος πέρι</l>
<l n="525">κάλλιστον ἀδικεῖν, τἄλλα δʼ εὐσεβεῖν χρεών.</l>
</sp>
<sp>
<speaker>Χορός</speaker>
<l>οὐκ εὖ λέγειν χρὴ μὴ ʼπὶ τοῖς ἔργοις καλοῖς·</l>
<l>οὐ γὰρ καλὸν τοῦτʼ, ἀλλὰ τῇ δίκῃ πικρόν.</l>
</sp>
<sp n="*)ioka/sth">
<speaker>Ἰοκάστη</speaker>
<l>ὦ τέκνον, οὐχ ἅπαντα τῷ γήρᾳ κακά,</l>
<l>Ἐτεόκλεες, πρόσεστιν· ἀλλʼ ἡμπειρία</l>
<l n="530">ἔχει τι λέξαι τῶν νέων σοφώτερον.</l>
<l>τί τῆς κακίστης δαιμόνων ἐφίεσαι</l>
<l>Φιλοτιμίας, παῖ; μὴ σύ γʼ· ἄδικος ἡ θεός·</l>
<l>πολλοὺς δʼ ἐς οἴκους καὶ πόλεις εὐδαίμονας</l>
<l>ἐσῆλθε κἀξῆλθʼ ἐπʼ ὀλέθρῳ τῶν χρωμένων·</l>
<l n="535">ἐφʼ ᾗ σὺ μαίνῃ. κεῖνο κάλλιον, τέκνον,</l>
<l>Ἰσότητα τιμᾶν, ἣ φίλους ἀεὶ φίλοις</l>
<l>πόλεις τε πόλεσι συμμάχους τε συμμάχοις</l>
<l>συνδεῖ· τὸ γὰρ ἴσον μόνιμον ἀνθρώποις ἔφυ,</l>
<l>τῷ πλέονι δʼ αἰεὶ πολέμιον καθίσταται</l>
<l n="540">τοὔλασσον ἐχθρᾶς θʼ ἡμέρας κατάρχεται.</l>
<l>καὶ γὰρ μέτρʼ ἀνθρώποισι καὶ μέρη σταθμῶν</l>
<l>Ἰσότης ἔταξε κἀριθμὸν διώρισε,</l>
<l>νυκτός τʼ ἀφεγγὲς βλέφαρον ἡλίου τε φῶς</l>
<l>ἴσον βαδίζει τὸν ἐνιαύσιον κύκλον,</l>
<l n="545">κοὐδέτερον αὐτῶν φθόνον ἔχει νικώμενον.</l>
<l>εἶθʼ ἥλιος μὲν νύξ τε δουλεύει βροτοῖς</l>
<l>σὺ δʼ οὐκ ἀνέξῃ δωμάτων ἔχων ἴσον</l>
<l>καὶ τῷδε νεῖμαι; κᾆτα ποῦ ʼστιν ἡ δίκη;</l>
<milestone ed="p" n="549" unit="card"/>
<l>
<milestone ed="P" unit="para"/>τί τὴν τυραννίδʼ, ἀδικίαν εὐδαίμονα,</l>
<l n="550">τιμᾷς ὑπέρφευ καὶ μέγʼ ἥγησαι τόδε;</l>
<l>περιβλέπεσθαι τίμιον; κενὸν μὲν οὖν.</l>
<l>ἢ πολλὰ μοχθεῖν πόλλʼ ἔχων ἐν δώμασι</l>
<l>βούλῃ; τί δʼ ἔστι τὸ πλέον; ὄνομʼ ἔχει μόνον·</l>
<l>ἐπεὶ τά γʼ ἀρκοῦνθʼ ἱκανὰ τοῖς γε σώφροσιν.</l>
<l n="555">οὔτοι τὰ χρήματʼ ἴδια κέκτηνται βροτοί,</l>
<l>τὰ τῶν θεῶν δʼ ἔχοντες ἐπιμελούμεθα·</l>
<l>ὅταν δὲ χρῄζωσʼ, αὔτʼ ἀφαιροῦνται πάλιν.</l>
<l>
<del>ὁ δʼ ὄλβος οὐ βέβαιος, ἀλλʼ ἐφήμερος.</del>
</l>
<l>
<milestone ed="P" unit="para"/>ἄγʼ, ἤν σʼ ἔρωμαι δύο λόγω προθεῖσʼ ἅμα,</l>
<l n="560">πότερα τυραννεῖν ἢ πόλιν σῷσαι θέλεις,</l>
<l>ἐρεῖς τυραννεῖν; ἢν δὲ νικήσῃ σʼ ὅδε;</l>
<l>
<del>Ἀργεῖά τʼ ἔγχη δόρυ τὸ Καδμείων ἕλῃ,</del>
</l>
<l>ὄψῃ δαμασθὲν ἄστυ Θηβαῖον τόδε,</l>
<l>ὄψῃ δὲ πολλὰς αἰχμαλωτίδας κόρας</l>
<l n="565">βίᾳ πρὸς ἀνδρῶν πολεμίων πορθουμένας.</l>
<l>ὀδυνηρὸς ἆρʼ ὁ πλοῦτος, ὃν ζητεῖς ἔχειν,</l>
<l>γενήσεται Θήβαισι, φιλότιμος δὲ σύ.</l>
<l>
<milestone ed="P" unit="para"/>σοὶ μὲν τάδʼ αὐδῶ. σοὶ δέ, Πολύνεικες, λέγω·</l>
<l>ἀμαθεῖς Ἄδραστος χάριτας ἔς σʼ ἀνήψατο,</l>
<l n="570">ἀσύνετα δʼ ἦλθες καὶ σὺ πορθήσων πόλιν.</l>
<l>φέρʼ, ἢν ἕλῃς γῆν τήνδʼ — ὃ μὴ τύχοι ποτέ — </l>
<l>πρὸς θεῶν, τρόπαια πῶς ἀναστήσεις Διί;</l>
<l>πῶς δʼ αὖ κατάρξῃ θυμάτων, ἑλὼν πάτραν,</l>
<l>καὶ σκῦλα γράψεις πῶς ἐπʼ Ἰνάχου ῥοαῖς;</l>
<l n="575">‘Θήβας πυρώσας τάσδε Πολυνείκης θεοῖς</l>
<l>ἀσπίδας ἔθηκε;’ μήποτʼ, ὦ τέκνον, κλέος</l>
<l>τοιόνδε σοι γένοιθʼ ὑφʼ Ἑλλήνων λαβεῖν.</l>
<l>ἢν δʼ αὖ κρατηθῇς καὶ τὰ τοῦδʼ ὑπερδράμῃ,</l>
<l>πῶς Ἄργος ἥξεις μυρίους λιπὼν νεκρούς;</l>
<l n="580">ἐρεῖ δὲ δή τις· ὦ κακὰ μνηστεύματα</l>
<l>Ἄδραστε προσθείς, διὰ μιᾶς νύμφης γάμον</l>
<l>ἀπωλόμεσθα. δύο κακὼ σπεύδεις, τέκνον,</l>
<l>κείνων στέρεσθαι τῶνδέ τʼ ἐν μέσῳ πεσεῖν.</l>
<l>
<milestone ed="P" unit="para"/>μέθετον τὸ λίαν, μέθετον· ἀμαθία δυοῖν,</l>
<l n="585">ἐς ταὔθʼ ὅταν μόλητον, ἔχθιστον κακόν.</l>
</sp>
<sp>
<speaker>Χορός</speaker>
<l>ὦ θεοί, γένοισθε τῶνδʼ ἀπότροποι κακῶν</l>
<l>καὶ ξύμβασίν τινʼ Οἰδίπου τέκνοις δότε.</l>
<milestone ed="p" n="588" unit="card"/>
</sp>
</div2>
<div2 type="trochees">
<sp>
<speaker>Ἐτεοκλῆς</speaker>
<l>μῆτερ, οὐ λόγων ἔθʼ ἁγών, ἀλλʼ ἀναλοῦται χρόνος</l>
<l>οὑν μέσῳ μάτην, περαίνει δʼ οὐδὲν ἡ προθυμία·</l>
<l n="590">οὐ γὰρ ἂν ξυμβαῖμεν ἄλλως ἢ ʼπὶ τοῖς εἰρημένοις,</l>
<l>ὥστʼ ἐμὲ σκήπτρων κρατοῦντα τῆσδʼ ἄνακτʼ εἶναι χθονός·</l>
<l>τῶν μακρῶν δʼ ἀπαλλαγεῖσα νουθετημάτων μʼ ἔα.</l>
<l>καὶ σὺ τῶνδʼ ἔξω κομίζου τειχέων, ἢ κατθανῇ.</l>
</sp>
<sp>
<speaker>Πολυνείκης</speaker>
<l>πρὸς τίνος; τίς ὧδʼ ἄτρωτος, ὅστις εἰς ἡμᾶς ξίφος</l>
<l n="595">φόνιον ἐμβαλὼν τὸν αὐτὸν οὐκ ἀποίσεται μόρον;</l>
</sp>
<sp>
<speaker>Ἐτεοκλῆς</speaker>
<l>ἐγγύς, οὐ πρόσω βέβηκεν· ἐς χέρας λεύσσεις ἐμάς;</l>
</sp>
<sp>
<speaker>Πολυνείκης</speaker>
<l>εἰσορῶ· δειλὸν δʼ ὁ πλοῦτος καὶ φιλόψυχον κακόν.</l>
</sp>
<sp>
<speaker>Ἐτεοκλῆς</speaker>
<l>κᾆτα σὺν πολλοῖσιν ἦλθες πρὸς τὸν οὐδὲν ἐς μάχην;</l>
</sp>
<sp>
<speaker>Πολυνείκης</speaker>
<l>ἀσφαλὴς γάρ ἐστʼ ἀμείνων ἢ θρασὺς στρατηλάτης.</l>
</sp>
<sp>
<speaker>Ἐτεοκλῆς</speaker>
<l n="600">κομπὸς εἶ σπονδαῖς πεποιθώς, αἵ σε σῴζουσιν θανεῖν.</l>
</sp>
<sp>
<speaker>Πολυνείκης</speaker>
<l>καὶ σέ· δεύτερον δʼ ἀπαιτῶ σκῆπτρα καὶ μέρη χθονός.</l>
</sp>
<sp>
<speaker>Ἐτεοκλῆς</speaker>
<l>οὐκ ἀπαιτούμεσθʼ· ἐγὼ γὰρ τὸν ἐμὸν οἰκήσω δόμον.</l>
</sp>
<sp>
<speaker>Πολυνείκης</speaker>
<l>τοῦ μέρους ἔχων τὸ πλεῖον;</l>
</sp>
<sp>
<speaker>Ἐτεοκλῆς</speaker>
<l>φήμʼ· ἀπαλλάσσου δὲ γῆς.</l>
</sp>
<sp>
<speaker>Πολυνείκης</speaker>
<l>ὦ θεῶν βωμοὶ πατρῴων — </l>
</sp>
<sp>
<speaker>Ἐτεοκλῆς</speaker>
<l>οὓς σὺ πορθήσων πάρει.</l>
</sp>
<sp>
<speaker>Πολυνείκης</speaker>
<l n="605">κλύετέ μου — </l>
</sp>
<sp>
<speaker>Ἐτεοκλῆς</speaker>
<l>τίς δʼ ἂν κλύοι σου πατρίδʼ ἐπεστρατευμένου;</l>
</sp>
<sp>
<speaker>Πολυνείκης</speaker>
<l>καὶ θεῶν τῶν λευκοπώλων δώματα — </l>
</sp>
<sp>
<speaker>Ἐτεοκλῆς</speaker>
<l>οἳ στυγοῦσί σε.</l>
</sp>
<sp>
<speaker>Πολυνείκης</speaker>
<l>ἐξελαυνόμεσθα πατρίδος — </l>
</sp>
<sp>
<speaker>Ἐτεοκλῆς</speaker>
<l>καὶ γὰρ ἦλθες ἐξελῶν.</l>
</sp>
<sp>
<speaker>Πολυνείκης</speaker>
<l>ἀδικίᾳ γʼ, ὦ θεοί.</l>
</sp>
<sp>
<speaker>Ἐτεοκλῆς</speaker>
<l>Μυκήναις, μὴ ʼνθάδʼ ἀνακάλει θεούς.</l>
</sp>
<sp>
<speaker>Πολυνείκης</speaker>
<l>ἀνόσιος πέφυκας — </l>
</sp>
<sp>
<speaker>Ἐτεοκλῆς</speaker>
<l>ἀλλʼ οὐ πατρίδος, ὡς σύ, πολέμιος.</l>
</sp>
<sp>
<speaker>Πολυνείκης</speaker>
<l n="610">ὅς μʼ ἄμοιρον ἐξελαύνεις.</l>
</sp>
<sp>
<speaker>Ἐτεοκλῆς</speaker>
<l>καὶ κατακτενῶ γε πρός.</l>
</sp>
<sp>
<speaker>Πολυνείκης</speaker>
<l>ὦ πάτερ, κλύεις ἃ πάσχω;</l>
</sp>
<sp>
<speaker>Ἐτεοκλῆς</speaker>
<l>καὶ γὰρ οἷα δρᾷς κλύει.</l>
</sp>
<sp>
<speaker>Πολυνείκης</speaker>
<l>καὶ σύ, μῆτερ;</l>
</sp>
<sp>
<speaker>Ἐτεοκλῆς</speaker>
<l>ἀθέμιτόν σοι μητρὸς ὀνομάζειν κάρα.</l>
</sp>
<sp>
<speaker>Πολυνείκης</speaker>
<l>ὦ πόλις.</l>
</sp>
<sp>
<speaker>Ἐτεοκλῆς</speaker>
<l>μολὼν ἐς Ἄργος ἀνακάλει Λέρνης ὕδωρ.</l>
<milestone ed="p" n="614" unit="card"/>
</sp>
<sp>
<speaker>Πολυνείκης</speaker>
<l>εἶμι, μὴ πόνει· σὲ δʼ αἰνῶ, μῆτερ.</l>
</sp>
<sp>
<speaker>Ἐτεοκλῆς</speaker>
<l>ἔξιθι χθονός.</l>
</sp>
<sp>
<speaker>Πολυνείκης</speaker>
<l n="615">ἔξιμεν· πατέρα δέ μοι δὸς εἰσιδεῖν.</l>
</sp>
<sp>
<speaker>Ἐτεοκλῆς</speaker>
<l>οὐκ ἂν τύχοις.</l>
</sp>
<sp>
<speaker>Πολυνείκης</speaker>
<l>ἀλλὰ παρθένους ἀδελφάς.</l>
</sp>
<sp>
<speaker>Ἐτεοκλῆς</speaker>
<l>οὐδὲ τάσδʼ ὄψῃ ποτέ.</l>
</sp>
<sp>
<speaker>Πολυνείκης</speaker>
<l>ὦ κασίγνηται.</l>
</sp>
<sp>
<speaker>Ἐτεοκλῆς</speaker>
<l>τί ταύτας ἀνακαλεῖς ἔχθιστος ὤν;</l>
</sp>
<sp>
<speaker>Πολυνείκης</speaker>
<l>μῆτερ, ἀλλά μοι σὺ χαῖρε.</l>
</sp>
<sp>
<speaker>Ἰοκάστη</speaker>
<l>χαρτὰ γοῦν πάσχω, τέκνον.</l>
</sp>
<sp>
<speaker>Πολυνείκης</speaker>
<l>οὐκέτʼ εἰμὶ παῖς σός.</l>
</sp>
<sp>
<speaker>Ἰοκάστη</speaker>
<l>ἐς πόλλʼ ἀθλία πέφυκʼ ἐγώ.</l>
</sp>
<sp>
<speaker>Πολυνείκης</speaker>
<l n="620">ὅδε γὰρ εἰς ἡμᾶς ὑβρίζει.</l>
</sp>
<sp>
<speaker>Ἐτεοκλῆς</speaker>
<l>καὶ γὰρ ἀνθυβρίζομαι.</l>
</sp>
<sp>
<speaker>Πολυνείκης</speaker>
<l>ποῦ ποτε στήσῃ πρὸ πύργων;</l>
</sp>
<sp>
<speaker>Ἐτεοκλῆς</speaker>
<l>ὡς τί μʼ ἱστορεῖς τόδε;</l>
</sp>
<sp>
<speaker>Πολυνείκης</speaker>
<l>ἀντιτάξομαι κτενῶν σε.</l>
</sp>
<sp>
<speaker>Ἐτεοκλῆς</speaker>
<l>κἀμὲ τοῦδʼ ἔρως ἔχει.</l>
</sp>
<sp>
<speaker>Ἰοκάστη</speaker>
<l>ὦ τάλαινʼ ἐγώ· τί δράσετʼ, ὦ τέκνα;</l>
</sp>
<sp>
<speaker>Πολυνείκης</speaker>
<l>αὐτὸ σημανεῖ.</l>
</sp>
<sp>
<speaker>Ἰοκάστη</speaker>
<l>πατρὸς οὐ φεύξεσθʼ Ἐρινῦς;</l>
</sp>
<sp>
<speaker>Ἐτεοκλῆς</speaker>
<l>ἐρρέτω πρόπας δόμος.</l>
</sp>
<sp>
<speaker>Πολυνείκης</speaker>
<l n="625">ὡς τάχʼ οὐκέθʼ αἱματηρὸν τοὐμὸν ἀργήσει ξίφος.</l>
<l>τὴν δὲ θρέψασάν με γαῖαν καὶ θεοὺς μαρτύρομαι,</l>
<l>ὡς ἄτιμος οἰκτρὰ πάσχων ἐξελαύνομαι χθονός,</l>
<l>δοῦλος ὥς, ἀλλʼ οὐχὶ ταὐτοῦ πατρὸς Οἰδίπου γεγώς·</l>
<l>κἄν τί σοι, πόλις, γένηται, μὴ ἐμέ, τόνδε δʼ αἰτιῶ·</l>
<l n="630">οὐχ ἑκὼν γὰρ ἦλθον, ἄκων δʼ ἐξελαύνομαι χθονός.</l>
<l>καὶ σύ, Φοῖβʼ ἄναξ Ἀγυιεῦ, καὶ μέλαθρα, χαίρετε,</l>
<l>ἥλικές θʼ οὑμοί, θεῶν τε δεξίμηλʼ ἀγάλματα.</l>
<l>οὐ γὰρ οἶδʼ εἴ μοι προσειπεῖν αὖθις ἔσθʼ ὑμᾶς ποτε·</l>
<l>ἐλπίδες δʼ οὔπω καθεύδουσʼ, αἷς πέποιθα σὺν θεοῖς</l>
<l n="635">τόνδʼ ἀποκτείνας κρατήσειν τῆσδε Θηβαίας χθονός.</l>
</sp>
<sp>
<speaker>Ἐτεοκλῆς</speaker>
<l>ἔξιθʼ ἐκ χώρας· ἀληθῶς δʼ ὄνομα Πολυνείκη πατὴρ</l>
<l>ἔθετό σοι θείᾳ προνοίᾳ νεικέων ἐπώνυμον.</l>
</sp>
</div2>
</div1>
<milestone ed="p" n="638" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>Κάδμος ἔμολε τάνδε γᾶν</l>
<l>Τύριος, ᾧ τετρασκελὴς</l>
<l n="640">μόσχος ἀδάματον πέσημα</l>
<l>δίκε τελεσφόρον διδοῦσα</l>
<l>χρησμόν, οὗ κατοικίσαι</l>
<l>πεδία νιν τὸ θέσφατον</l>
<l>πυροφόρα δόμων ἔχρη,</l>
<l n="645">καλλιπόταμος ὕδατος ἵνα τε</l>
<l>νοτὶς ἐπέρχεται γύας,</l>
<l>Δίρκας χλοηφόρους</l>
<l>καὶ βαθυσπόρους γύας·</l>
<l>Βρόμιον ἔνθα τέκετο μά-</l>
<l n="650">τηρ Διὸς γάμοισι,</l>
<l>κισσὸς ὃν περιστεφὴς</l>
<l>ἕλικος εὐθὺς ἔτι βρέφος</l>
<l>χλοηφόροισιν ἔρνεσιν</l>
<l>κατασκίοισιν ὀλβίσας ἐνώτισεν,</l>
<l n="655">Βάκχιον χόρευμα παρθένοισι Θηβαΐαισι</l>
<l>καὶ γυναιξὶν εὐίοις.</l>
</sp>
<milestone ed="p" n="657" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ἔνθα φόνιος ἦν δράκων</l>
<l>Ἄρεος ὠμόφρων φύλαξ</l>
<l>νάματʼ ἔνυδρα καὶ ῥέεθρα</l>
<l n="660">χλοερὰ δεργμάτων κόραισι</l>
<l>πολυπλάνοις ἐπισκοπῶν·</l>
<l>ὃν ἐπὶ χέρνιβας μολὼν</l>
<l>Κάδμος ὄλεσε μαρμάρῳ·</l>
<l>κρᾶτα φόνιον ὀλεσίθηρος</l>
<l n="665">ὠλένας δικὼν βολαῖς,</l>
<l>δίας ἀμάτορος <add>δʼ</add>
</l>
<l n="669">ἐς βαθυσπόρους γύας</l>
<l n="668">γαπετεῖς δικὼν ὀδόν-</l>
<l n="667">τας <del>Παλλάδος</del> φραδαῖσιν·</l>
<l n="670">ἔνθεν ἐξανῆκε γᾶ</l>
<l>πάνοπλον ὄψιν ὑπὲρ ἄκρων</l>
<l>ὅρων χθονός· σιδαρόφρων</l>
<l>δέ νιν φόνος πάλιν ξυνῆψε γᾷ φίλᾳ.</l>
<l>αἵματος δʼ ἔδευσε γαῖαν, ἅ νιν εὐηλίοισι</l>
<l n="675">δεῖξεν αἰθέρος πνοαῖς.</l>
</sp>
<milestone ed="p" n="676" unit="card"/>
</div2>
<div2 type="epode">
<sp>
<speaker>Χορός</speaker>
<l>καὶ σέ, τὸν προμάτορος</l>
<l>Ἰοῦς ποτʼ ἔκγονον</l>
<l>Ἔπαφον, ὦ Διὸς γένεθλον,</l>
<l>
<del>ἐκάλεσʼ</del> ἐκάλεσα βαρβάρῳ βοᾷ,</l>
<l n="680">ἰώ, βαρβάροις λιταῖς·</l>
<l>βᾶθι βᾶθι τάνδε γᾶν·</l>
<l>— σοί νιν ἔκγονοι κτίσαν</l>
<l>καὶ διώνυμοι θεαί,</l>
<l>Περσέφασσα καὶ φίλα</l>
<l n="685">Δαμάτηρ θεά,</l>
<l>πάντων ἄνασσα, πάντων δὲ Γᾶ τροφός,</l>
<l>κτήσαντο — πέμπε πυρφόρους</l>
<l>θεάς, ἄμυνε τᾷδε γᾷ·</l>
<l>πάντα δʼ εὐπετῆ θεοῖς.</l>
</sp>
<milestone ed="p" n="690" unit="card"/>
</div2>
</div1>
<div1 type="episode">
<sp>
<speaker>Ἐτεοκλῆς</speaker>
<l n="690">χώρει σὺ καὶ κόμιζε τὸν Μενοικέως</l>
<l>Κρέοντʼ, ἀδελφὸν μητρὸς Ἰοκάστης ἐμῆς,</l>
<l>λέγων τάδʼ, ὡς οἰκεῖα καὶ κοινὰ χθονὸς</l>
<l>θέλω πρὸς αὐτὸν συμβαλεῖν βουλεύματα,</l>
<l>πρὶν ἐς μάχην τε καὶ δορὸς τάξιν μολεῖν.</l>
<l n="695">καίτοι ποδῶν σῶν μόχθον ἐκλύει παρών·</l>
<l>ὁρῶ γὰρ αὐτὸν πρὸς δόμους στείχοντʼ ἐμούς.</l>
</sp>
<sp>
<speaker>Κρέων</speaker>
<l>ἦ πόλλʼ ἐπῆλθον εἰσιδεῖν χρῄζων σʼ, ἄναξ</l>
<l>Ἐτεόκλεες, πέριξ δὲ Καδμείων πύλας</l>
<l>φυλακάς τʼ ἐπῆλθον σὸν δέμας θηρώμενος.</l>
</sp>
<sp>
<speaker>Ἐτεοκλῆς</speaker>
<l n="700">καὶ μὴν ἐγὼ σʼ ἔχρῃζον εἰσιδεῖν, Κρέον·</l>
<l>πολλῷ γὰρ ηὗρον ἐνδεεῖς διαλλαγάς</l>
<l>ὡς ἐς λόγους συνῆψα Πολυνείκει μολών.</l>
</sp>
<sp>
<speaker>Κρέων</speaker>
<l>ἤκουσα μεῖζον αὐτὸν ἢ Θήβας φρονεῖν,</l>
<l>κήδει τʼ Ἀδράστου καὶ στρατῷ πεποιθότα.</l>
<l n="705">ἀλλʼ ἐς θεοὺς χρὴ ταῦτʼ ἀναρτήσαντʼ ἔχειν·</l>
<l>ἃ δʼ ἐμποδὼν μάλιστα, ταῦθʼ ἥκω φράσων.</l>
</sp>
<sp>
<speaker>Ἐτεοκλῆς</speaker>
<l>τὰ ποῖα ταῦτα; τὸν λόγον γὰρ ἀγνοῶ.</l>
</sp>
<sp>
<speaker>Κρέων</speaker>
<l>ἥκει τις αἰχμάλωτος Ἀργείων πάρα.</l>
</sp>
<sp>
<speaker>Ἐτεοκλῆς</speaker>
<l>λέγει δὲ δὴ τί τῶν ἐκεῖ νεώτερον;</l>
</sp>
<sp>
<speaker>Κρέων</speaker>
<l n="710">μέλλειν <del>πέριξ πύργοισι Καδμείων πόλιν</del>
</l>
<l>
<del>ὅπλοις</del> ἑλίξειν αὐτίκʼ Ἀργείων στρατόν.</l>
</sp>
<sp>
<speaker>Ἐτεοκλῆς</speaker>
<l>ἐξοιστέον τἄρʼ ὅπλα Καδμείων πόλει.</l>
</sp>
<sp>
<speaker>Κρέων</speaker>
<l>ποῖ; μῶν νεάζων οὐχ ὁρᾷς ἃ χρή σʼ ὁρᾶν;</l>
</sp>
<sp>
<speaker>Ἐτεοκλῆς</speaker>
<l>ἐκτὸς τάφρων τῶνδʼ, ὡς μαχουμένους τάχα.</l>
</sp>
<sp>
<speaker>Κρέων</speaker>
<l n="715">σμικρὸν τὸ πλῆθος τῆσδε γῆς, οἳ δʼ ἄφθονοι.</l>
</sp>
<sp>
<speaker>Ἐτεοκλῆς</speaker>
<l>ἐγᾦδα κείνους τοῖς λόγοις ὄντας θρασεῖς.</l>
</sp>
<sp>
<speaker>Κρέων</speaker>
<l>ἔχει τινʼ ὄγκον τἄργος Ἑλλήνων πάρα.</l>
</sp>
<sp>
<speaker>Ἐτεοκλῆς</speaker>
<l>θάρσει· τάχʼ αὐτῶν πεδίον ἐμπλήσω φόνου.</l>
</sp>
<sp>
<speaker>Κρέων</speaker>
<l>θέλοιμʼ ἄν· ἀλλὰ τοῦθʼ ὁρῶ πολλοῦ πόνου.</l>
</sp>
<sp>
<speaker>Ἐτεοκλῆς</speaker>
<l n="720">ὡς οὐ καθέξω τειχέων ἔσω στρατόν.</l>
</sp>
<sp>
<speaker>Κρέων</speaker>
<l>καὶ μὴν τὸ νικᾶν ἐστι πᾶν εὐβουλία.</l>
</sp>
<sp>
<speaker>Ἐτεοκλῆς</speaker>
<l>βούλῃ τράπωμαι δῆθʼ ὁδοὺς ἄλλας τινάς;</l>
</sp>
<sp>
<speaker>Κρέων</speaker>
<l>πάσας γε, πρὶν κίνδυνον εἰς ἅπαξ μολεῖν.</l>
</sp>
<sp>
<speaker>Ἐτεοκλῆς</speaker>
<l>εἰ νυκτὸς αὐτοῖς προσβάλοιμεν ἐκ λόχου;</l>
</sp>
<sp>
<speaker>Κρέων</speaker>
<l n="725">εἴπερ σφαλείς γε δεῦρο σωθήσῃ πάλιν.</l>
</sp>
<sp>
<speaker>Ἐτεοκλῆς</speaker>
<l>ἴσον φέρει νύξ, τοῖς δὲ τολμῶσιν πλέον.</l>
</sp>
<sp>
<speaker>Κρέων</speaker>
<l>ἐνδυστυχῆσαι δεινὸν εὐφρόνης κνέφας.</l>
</sp>
<sp>
<speaker>Ἐτεοκλῆς</speaker>
<l>ἀλλʼ ἀμφὶ δεῖπνον οὖσι προσβάλω δόρυ;</l>
</sp>
<sp>
<speaker>Κρέων</speaker>
<l>ἔκπληξις ἂν γένοιτο· νικῆσαι δὲ δεῖ.</l>
</sp>
<sp>
<speaker>Ἐτεοκλῆς</speaker>
<l n="730">βαθύς γέ τοι Διρκαῖος ἀναχωρεῖν πόρος.</l>
</sp>
<sp>
<speaker>Κρέων</speaker>
<l>ἅπαν κάκιον τοῦ φυλάσσεσθαι καλῶς.</l>
</sp>
<sp>
<speaker>Ἐτεοκλῆς</speaker>
<l>τί δʼ, εἰ καθιππεύσαιμεν Ἀργείων στρατόν;</l>
</sp>
<sp>
<speaker>Κρέων</speaker>
<l>κἀκεῖ πέφρακται λαὸς ἅρμασιν πέριξ.</l>
</sp>
<sp>
<speaker>Ἐτεοκλῆς</speaker>
<l>τί δῆτα δράσω; πολεμίοισι δῶ πόλιν;</l>
</sp>
<sp>
<speaker>Κρέων</speaker>
<l n="735">μὴ δῆτα· βουλεύου δʼ, ἐπείπερ εἶ σοφός.</l>
</sp>
<sp>
<speaker>Ἐτεοκλῆς</speaker>
<l>τίς οὖν πρόνοια γίγνεται σοφωτέρα;</l>
<milestone ed="p" n="737" unit="card"/>
</sp>
<sp>
<speaker>Κρέων</speaker>
<l>ἕπτʼ ἄνδρας αὐτοῖς φασιν, ὡς ἤκουσʼ ἐγώ — </l>
</sp>
<sp>
<speaker>Ἐτεοκλῆς</speaker>
<l>τί προστετάχθαι δρᾶν; τὸ γὰρ σθένος βραχύ.</l>
</sp>
<sp>
<speaker>Κρέων</speaker>
<l>† λόχων ἀνάσσειν † ἑπτὰ προσκεῖσθαι πύλαις.</l>
</sp>
<sp>
<speaker>Ἐτεοκλῆς</speaker>
<l n="740">τί δῆτα δρῶμεν; ἀπορίαν γὰρ οὐ μενῶ.</l>
</sp>
<sp>
<speaker>Κρέων</speaker>
<l>ἕπτʼ ἄνδρας αὐτοῖς καὶ σὺ πρὸς πύλαις ἑλοῦ.</l>
</sp>
<sp>
<speaker>Ἐτεοκλῆς</speaker>
<l>λόχων ἀνάσσειν ἢ μονοστόλου δορός;</l>
</sp>
<sp>
<speaker>Κρέων</speaker>
<l>λόχων, προκρίνας οἵπερ ἀλκιμώτατοι.</l>
</sp>
<sp>
<speaker>Ἐτεοκλῆς</speaker>
<l>ξυνῆκʼ· ἀμύνειν τειχέων προσαμβάσεις.</l>
</sp>
<sp>
<speaker>Κρέων</speaker>
<l n="745">καὶ ξυστρατήγους <add>γʼ</add>· εἷς δʼ ἀνὴρ οὐ πάνθʼ ὁρᾷ.</l>
</sp>
<sp>
<speaker>Ἐτεοκλῆς</speaker>
<l>θάρσει προκρίνας ἢ φρενῶν εὐβουλίᾳ;</l>
</sp>
<sp>
<speaker>Κρέων</speaker>
<l>ἀμφότερον· ἀπολειφθὲν γὰρ οὐδὲν θάτερον.</l>
</sp>
<sp>
<speaker>Ἐτεοκλῆς</speaker>
<l>ἔσται τάδʼ· ἐλθὼν ἑπτάπυργον ἐς πόλιν</l>
<l>τάξω λοχαγοὺς πρὸς πύλαισιν, ὡς λέγεις,</l>
<l n="750">ἴσους ἴσοισι πολεμίοισιν ἀντιθείς.</l>
<l>ὄνομα δʼ ἑκάστου διατριβὴ πολλὴ λέγειν,</l>
<l>ἐχθρῶν ὑπʼ αὐτοῖς τείχεσιν καθημένων.</l>
<l>ἀλλʼ εἶμʼ, ὅπως ἂν μὴ καταργῶμεν χέρα.</l>
<l>καί μοι γένοιτʼ ἀδελφὸν ἀντήρη λαβεῖν</l>
<l n="755">καὶ ξυσταθέντα διὰ μάχης ἑλεῖν δορί.</l>
<l>
<del>κτανεῖν θʼ, ὃς ἦλθε πατρίδα πορθήσων ἐμήν.</del>
</l>
<l>γάμους δʼ ἀδελφῆς Ἀντιγόνης παιδός τε σοῦ</l>
<l>Αἵμονος, ἐάν τι τῆς τύχης ἐγὼ σφαλῶ,</l>
<l>σοὶ χρὴ μέλεσθαι· τὴν δόσιν δʼ ἐχέγγυον</l>
<l n="760">τὴν πρόσθε ποιῶ νῦν ἐπʼ ἐξόδοις ἐμαῖς.</l>
<l>μητρὸς δʼ ἀδελφὸς εἶ· τί δεῖ μακρηγορεῖν;</l>
<l>τρέφʼ ἀξίως νιν σοῦ τε τήν τʼ ἐμὴν χάριν.</l>
<l>πατὴρ δʼ ἐς αὑτὸν ἀμαθίαν ὀφλισκάνει,</l>
<l>ὄψιν τυφλώσας· οὐκ ἄγαν σφʼ ἐπῄνεσα·</l>
<l n="765">ἡμᾶς δʼ ἀραῖσιν, ἢν τύχῃ, κατακτενεῖ.</l>
<l>
<milestone ed="P" unit="para"/>ἓν δʼ ἐστὶν ἡμῖν ἀργόν, εἴ τι θέσφατον</l>
<l>οἰωνόμαντις Τειρεσίας ἔχει φράσαι,</l>
<l>τοῦδʼ ἐκπυθέσθαι ταῦτʼ· ἐγὼ δὲ παῖδα σὸν</l>
<l>Μενοικέα, σοῦ πατρὸς αὐτεπώνυμον,</l>
<l n="770">λαβόντα πέμψω δεῦρο Τειρεσίαν, Κρέον·</l>
<l>σοὶ μὲν γὰρ ἡδὺς ἐς λόγους ἀφίξεται,</l>
<l>ἐγὼ δὲ τέχνην μαντικὴν ἐμεμψάμην</l>
<l>ἤδη πρὸς αὐτόν, ὥστε μοι μομφὰς ἔχειν.</l>
<l>πόλει δὲ καὶ σοὶ ταῦτʼ ἐπισκήπτω, Κρέον·</l>
<l n="775">ἤνπερ κρατήσῃ τἀμά, Πολυνείκους νέκυν</l>
<l>μήποτε ταφῆναι τῇδε Θηβαίᾳ χθονί,</l>
<l>θνῄσκειν δὲ τὸν θάψαντα, κἂν φίλων τις ᾖ.</l>
<l>
<del>σοὶ μὲν τάδʼ εἶπον· προσπόλοις δʼ ἐμοῖς λέγω·</del>
</l>
<l>ἐκφέρετε τεύχη πάνοπλά τʼ ἀμφιβλήματα,</l>
<l n="780">ὡς εἰς ἀγῶνα τὸν προκείμενον δορὸς</l>
<l>ὁρμώμεθʼ ἤδη ξὺν δίκῃ νικηφόρῳ.</l>
<l>τῇ δʼ Εὐλαβείᾳ, χρησιμωτάτῃ θεῶν,</l>
<l>προσευχόμεσθα τήνδε διασῷσαι πόλιν.</l>
</sp>
</div1>
<milestone ed="p" n="784" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ὦ πολύμοχθος Ἄρης, τί ποθʼ αἵματι</l>
<l n="785">καὶ θανάτῳ κατέχῃ Βρομίου παράμουσος ἑορταῖς;</l>
<l>οὐκ ἐπὶ καλλιχόροις στεφάνοισι νεάνιδος ὥρας</l>
<l>βόστρυχον ἀμπετάσας λωτοῦ κατὰ πνεύματα μέλπῃ</l>
<l>μοῦσαν, ἐν ᾇ χάριτες χοροποιοί,</l>
<l>ἀλλὰ σὺν ὁπλοφόροις στρατὸν Ἀργείων ἐπιπνεύσας</l>
<l n="790">αἵματι Θήβας</l>
<l>κῶμον ἀναυλότατον προχορεύεις.</l>
<l>οὐδʼ ὑπὸ θυρσομανεῖ νεβρίδων μέτα δίνᾳ,</l>
<l>ἅρμασι καὶ ψαλίων τετραβάμοσι μωνυχοπώλων</l>
<l>ἱππείαις ἐπὶ χεύμασι βαίνων</l>
<l>Ἰσμηνοῖο θοάζεις, Ἀργείοις ἐπιπνεύσας</l>
<l n="795">Σπαρτῶν γένναν,</l>
<l>ἀσπιδοφέρμονα θίασον ἐνόπλιον,</l>
<l>ἀντίπαλον κατὰ λάινα τείχεα</l>
<l>χαλκῷ κοσμήσας.</l>
<l>ἦ δεινά τις Ἔρις θεός, ἃ τάδε</l>
<l>μήσατο πήματα γᾶς βασιλεῦσιν,</l>
<l n="800">Λαβδακίδαις πολυμόχθοις.</l>
</sp>
<milestone ed="p" n="801" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ὦ ζαθέων πετάλων πολυθηρότα-</l>
<l>τον νάπος, Ἀρτέμιδος χιονοτρόφον ὄμμα Κιθαιρών,</l>
<l>μήποτε τὸν θανάτῳ προτεθέντα, λόχευμʼ Ἰοκάστας,</l>
<l>ὤφελες Οἰδιπόδαν θρέψαι, βρέφος ἔκβολον οἴκων,</l>
<l n="805">χρυσοδέτοις περόναις ἐπίσαμον·</l>
<l>μηδὲ τὸ παρθένιον πτερόν, οὔρειον τέρας, ἐλθεῖν</l>
<l>πένθεα γαίας</l>
<l>Σφιγγὸς ἀμουσοτάταισι σὺν ᾠδαῖς,</l>
<l>ἅ ποτε Καδμογενῆ τετραβάμοσι χαλαῖς</l>
<l>τείχεσι χριμπτομένα φέρεν αἰθέρος εἰς ἄβατον φῶς</l>
<l n="810">γένναν, ἃν ὁ κατὰ χθονὸς Ἅιδας</l>
<l>Καδμείοις ἐπιπέμπει· δυσδαίμων δʼ ἔρις ἄλλα</l>
<l>θάλλει παίδων</l>
<l>Οἰδιπόδα κατὰ δώματα καὶ πόλιν.</l>
<l>οὐ γὰρ ὃ μὴ καλὸν οὔποτʼ ἔφυ καλόν,</l>
<l n="815">οὐδʼ οἱ μὴ νόμιμοι</l>
<l>† παῖδες ματρὶ λόχευμα, μίασμα πατρός·</l>
<l>ἣ δὲ συναίμονος ἐς λέχος ἦλθεν. †</l>
<l>
<gap desc="*"/>
</l>
</sp>
<milestone ed="p" n="818" unit="card"/>
</div2>
<div2 type="epode">
<sp>
<speaker>Χορός</speaker>
<l>ἔτεκες, ὦ Γαῖʼ, ἔτεκές ποτε,</l>
<l>βάρβαρον ὡς ἀκοὰν ἐδάην ἐδάην ποτʼ ἐν οἴκοις,</l>
<l n="820">τὰν ἀπὸ θηροτρόφου φοινικολόφοιο δράκοντος</l>
<l>γένναν ὀδοντοφυῆ, Θήβαις κάλλιστον ὄνειδος·</l>
<l>Ἁρμονίας δέ ποτʼ εἰς ὑμεναίους</l>
<l>ἤλυθον οὐρανίδαι, φόρμιγγί τε τείχεα Θήβας</l>
<l>τᾶς Ἀμφιονίας τε λύρας ὕπο πύργος ἀνέστα</l>
<l n="825">διδύμων ποταμῶν πόρον ἀμφὶ μέσον,</l>
<l>Δίρκα χλοεροτρόφον ᾇ πεδίον</l>
<l>πρόπαρ Ἰσμηνοῦ καταδεύει·</l>
<l>Ἰώ θʼ, ἁ κερόεσσα προμάτωρ,</l>
<l>Καδμείων βασιλῆας ἐγείνατο,</l>
<l n="830">μυριάδας δʼ ἀγαθῶν ἑτέροις ἑτέ-</l>
<l>ρας μεταμειβομένα πόλις ἅδʼ ἐπʼ ἄκροις ἕστακʼ</l>
<l>Ἀρηΐοις στεφάνοισιν.</l>
</sp>
<milestone ed="p" n="834" unit="card"/>
</div2>
</div1>
<div1 type="episode">
<sp>
<speaker>Τειρεσίας</speaker>
<l>ἡγοῦ πάροιθε, θύγατερ· ὡς τυφλῷ ποδὶ</l>
<l n="835">ὀφθαλμὸς εἶ σύ, ναυβάταισιν ἄστρον ὥς·</l>
<l>δεῦρʼ ἐς τὸ λευρὸν πέδον ἴχνος τιθεῖσʼ ἐμόν,</l>
<l>πρόβαινε, μὴ σφαλῶμεν· ἀσθενὴς πατήρ·</l>
<l>κλήρους τέ μοι φύλασσε παρθένῳ χερί,</l>
<l>οὓς ἔλαβον οἰωνίσματʼ ὀρνίθων μαθὼν</l>
<l n="840">θάκοισιν ἐν ἱεροῖσιν, οὗ μαντεύομαι.</l>
<l>τέκνον Μενοικεῦ, παῖ Κρέοντος, εἰπέ μοι</l>
<l>πόση τις ἡ ʼπίλοιπος ἄστεως ὁδὸς</l>
<l>πρὸς πατέρα τὸν σόν· ὡς ἐμὸν κάμνει γόνυ,</l>
<l>πυκνὴν δὲ βαίνων ἤλυσιν μόλις περῶ.</l>
</sp>
<sp>
<speaker>Κρέων</speaker>
<l n="845">θάρσει· πέλας γάρ, Τειρεσία, φίλοισι σοῖς</l>
<l>ἐξώρμισαι σὸν πόδα· λαβοῦ δʼ αὐτοῦ, τέκνον·</l>
<l>ὡς πᾶσʼ ἀπήνη πούς τε πρεσβύτου φιλεῖ</l>
<l>χειρὸς θυραίας ἀναμένειν κουφίσματα.</l>
</sp>
<sp>
<speaker>Τειρεσίας</speaker>
<l>εἶἑν, πάρεσμεν· τί με καλεῖς σπουδῇ, Κρέον;</l>
</sp>
<sp>
<speaker>Κρέων</speaker>
<l n="850">οὔπω λελήσμεθʼ· ἀλλὰ σύλλεξαι σθένος</l>
<l>καὶ πνεῦμʼ ἄθροισον, αἶπος ἐκβαλὼν ὁδοῦ.</l>
</sp>
<sp>
<speaker>Τειρεσίας</speaker>
<l>κόπῳ παρεῖμαι γοῦν Ἐρεχθειδῶν ἄπο</l>
<l>δεῦρʼ ἐκκομισθεὶς τῆς πάροιθεν ἡμέρας·</l>
<l>κἀκεῖ γὰρ ἦν τις πόλεμος Εὐμόλπου δορός,</l>
<l n="855">οὗ καλλινίκους Κεκροπίδας ἔθηκʼ ἐγώ·</l>
<l>καὶ τόνδε χρυσοῦν στέφανον, ὡς ὁρᾷς, ἔχω</l>
<l>λαβὼν ἀπαρχὰς πολεμίων σκυλευμάτων.</l>
</sp>
<sp>
<speaker>Κρέων</speaker>
<l>οἰωνὸν ἐθέμην καλλίνικα σὰ στέφη·</l>
<l>ἐν γὰρ κλύδωνι κείμεθʼ, ὥσπερ οἶσθα σύ,</l>
<l n="860">δορὸς Δαναϊδῶν, καὶ μέγας Θήβαις ἀγών.</l>
<l>βασιλεὺς μὲν οὖν βέβηκε κοσμηθεὶς ὅπλοις</l>
<l>ἤδη πρὸς ἀλκὴν Ἐτεοκλῆς Μυκηνίδα·</l>
<l>ἐμοὶ δʼ ἐπέσταλκʼ ἐκμαθεῖν σέθεν πάρα,</l>
<l>τί δρῶντες ἂν μάλιστα σώσαιμεν πόλιν.</l>
<milestone ed="p" n="865" unit="card"/>
</sp>
<sp>
<speaker>Τειρεσίας</speaker>
<l n="865">Ἐτεοκλέους μὲν οὕνεκʼ ἂν κλῄσας στόμα</l>
<l>χρησμοὺς ἐπέσχον· σοὶ δʼ, ἐπεὶ χρῄζεις μαθεῖν,</l>
<l>λέξω. νοσεῖ γὰρ ἥδε γῆ πάλαι, Κρέον,</l>
<l>ἐξ οὗ ʼτεκνώθη Λάιος βίᾳ θεῶν</l>
<l>πόσιν τʼ ἔφυσε μητρὶ μέλεον Οἰδίπουν·</l>
<l n="870">αἵ θʼ αἱματωποὶ δεργμάτων διαφθοραὶ</l>
<l>θεῶν σόφισμα κἀπίδειξις Ἑλλάδι.</l>
<l>ἃ συγκαλύψαι παῖδες Οἰδίπου χρόνῳ</l>
<l>χρῄζοντες, ὡς δὴ θεοὺς ὑπεκδραμούμενοι,</l>
<l>ἥμαρτον ἀμαθῶς· οὔτε γὰρ γέρα πατρὶ</l>
<l n="875">οὔτʼ ἔξοδον διδόντες, ἄνδρα δυστυχῆ</l>
<l>ἐξηγρίωσαν· ἐκ δʼ ἔπνευσʼ αὐτοῖς ἀρὰς</l>
<l>δεινάς, νοσῶν τε καὶ πρὸς ἠτιμασμένος.</l>
<l>ἁγὼ τί <add>οὐ</add> δρῶν, ποῖα δʼ οὐ λέγων ἔπη</l>
<l>ἐς ἔχθος ἦλθον παισὶ τοῖσιν Οἰδίπου;</l>
<l n="880">ἐγγὺς δὲ θάνατος αὐτόχειρ αὐτοῖς, Κρέον·</l>
<l>πολλοὶ δὲ νεκροὶ περὶ νεκροῖς πεπτωκότες</l>
<l>Ἀργεῖα καὶ Καδμεῖα μείξαντες βέλη</l>
<l>πικροὺς γόους δώσουσι Θηβαίᾳ χθονί.</l>
<l>σύ τʼ ὦ τάλαινα συγκατασκάπτῃ πόλι,</l>
<l n="885">εἰ μὴ λόγοισι τοῖς ἐμοῖς τὶς πείσεται.</l>
<l>ἐκεῖνο μὲν γὰρ πρῶτον ἦν, τῶν Οἰδίπου</l>
<l>μηδένα πολίτην μηδʼ ἄνακτʼ εἶναι χθονός,</l>
<l>ὡς δαιμονῶντας κἀνατρέψοντας πόλιν.</l>
<l>ἐπεὶ δὲ κρεῖσσον τὸ κακόν ἐστι τἀγαθοῦ,</l>
<l n="890">μίʼ ἔστιν ἄλλη μηχανὴ σωτηρίας.</l>
<l>ἀλλʼ — οὐ γὰρ εἰπεῖν οὔτʼ ἐμοὶ τόδʼ ἀσφαλὲς</l>
<l>πικρόν τε τοῖσι τὴν τύχην κεκτημένοις</l>
<l>πόλει παρασχεῖν φάρμακον σωτηρίας — </l>
<l>ἄπειμι. χαίρεθʼ· εἷς γὰρ ὢν πολλῶν μέτα</l>
<l n="895">τὸ μέλλον, εἰ χρή, πείσομαι· τί γὰρ πάθω;</l>
</sp>
<sp>
<speaker>Κρέων</speaker>
<l>ἐπίσχες αὐτοῦ, πρέσβυ.</l>
</sp>
<sp>
<speaker>Τειρεσίας</speaker>
<l>μὴ ʼπιλαμβάνου.</l>
</sp>
<sp>
<speaker>Κρέων</speaker>
<l>μεῖνον, τί φεύγεις;</l>
</sp>
<sp>
<speaker>Τειρεσίας</speaker>
<l>ἡ τύχη σʼ, ἀλλʼ οὐκ ἐγώ.</l>
</sp>
<sp>
<speaker>Κρέων</speaker>
<l>φράσον πολίταις καὶ πόλει σωτηρίαν.</l>
</sp>
<sp>
<speaker>Τειρεσίας</speaker>
<l>βούλῃ σὺ μέντοι κοὐχὶ βουλήσῃ τάχα.</l>
</sp>
<sp>
<speaker>Κρέων</speaker>
<l n="900">καὶ πῶς πατρῴαν γαῖαν οὐ σῷσαι θέλω;</l>
</sp>
<sp>
<speaker>Τειρεσίας</speaker>
<l>θέλεις ἀκοῦσαι δῆτα καὶ σπουδὴν ἔχεις;</l>
</sp>
<sp>
<speaker>Κρέων</speaker>
<l>ἐς γὰρ τί μᾶλλον δεῖ προθυμίαν ἔχειν;</l>
</sp>
<sp>
<speaker>Τειρεσίας</speaker>
<l>κλύοις ἂν ἤδη τῶν ἐμῶν θεσπισμάτων.</l>
<l>πρῶτον δʼ ἐκεῖνο βούλομαι σαφῶς μαθεῖν,</l>
<l n="905">ποῦ ʼστιν Μενοικεύς, ὅς με δεῦρʼ ἐπήγαγεν;</l>
</sp>
<sp>
<speaker>Κρέων</speaker>
<l>ὅδʼ οὐ μακρὰν ἄπεστι, πλησίον δὲ σοῦ.</l>
</sp>
<sp>
<speaker>Τειρεσίας</speaker>
<l>ἀπελθέτω νυν θεσφάτων ἐμῶν ἑκάς.</l>
</sp>
<sp>
<speaker>Κρέων</speaker>
<l>ἐμὸς πεφυκὼς παῖς ἃ δεῖ σιγήσεται.</l>
</sp>
<sp>
<speaker>Τειρεσίας</speaker>
<l>βούλῃ παρόντος δῆτά σοι τούτου φράσω;</l>
</sp>
<sp>
<speaker>Κρέων</speaker>
<l n="910">κλύων γὰρ ἂν τέρποιτο τῆς σωτηρίας.</l>
<milestone ed="p" n="911" unit="card"/>
</sp>
<sp>
<speaker>Τειρεσίας</speaker>
<l>ἄκουε δή νυν θεσφάτων ἐμῶν ὁδόν·</l>
<l>
<del>ἃ δρῶντες ἂν σώσαιτε Καδμείων πόλιν</del>
</l>
<l>σφάξαι Μενοικέα τόνδε δεῖ σʼ ὑπὲρ πάτρας,</l>
<l>σὸν παῖδʼ, ἐπειδὴ τὴν τύχην αὐτὸς καλεῖς.</l>
</sp>
<sp>
<speaker>Κρέων</speaker>
<l n="915">τί φῄς; τίνʼ εἶπας τόνδε μῦθον, ὦ γέρον;</l>
</sp>
<sp>
<speaker>Τειρεσίας</speaker>
<l>ἅπερ πέφυκε, ταῦτα κἀνάγκη σὲ δρᾶν.</l>
</sp>
<sp>
<speaker>Κρέων</speaker>
<l>ὦ πολλὰ λέξας ἐν βραχεῖ χρόνῳ κακά.</l>
</sp>
<sp>
<speaker>Τειρεσίας</speaker>
<l>σοί γʼ, ἀλλὰ πατρίδι μεγάλα καὶ σωτήρια.</l>
</sp>
<sp>
<speaker>Κρέων</speaker>
<l>οὐκ ἔκλυον, οὐκ ἤκουσα· χαιρέτω πόλις.</l>
</sp>
<sp>
<speaker>Τειρεσίας</speaker>
<l n="920">ἁνὴρ ὅδʼ οὐκέθʼ αὑτός· ἐκνεύει πάλιν.</l>
</sp>
<sp>
<speaker>Κρέων</speaker>
<l>χαίρων ἴθʼ· οὐ γὰρ σῶν με δεῖ μαντευμάτων.</l>
</sp>
<sp>
<speaker>Τειρεσίας</speaker>
<l>ἀπόλωλεν ἡ ἀλήθειʼ, ἐπεὶ σὺ δυστυχεῖς;</l>
</sp>
<sp>
<speaker>Κρέων</speaker>
<l>ὦ πρός σε γονάτων καὶ γερασμίου τριχὸς — </l>
</sp>
<sp>
<speaker>Τειρεσίας</speaker>
<l>τί προσπίτνεις με; δυσφύλακτʼ αἰτῇ κακά.</l>
</sp>
<sp>
<speaker>Κρέων</speaker>
<l n="925">σίγα· πόλει δὲ τούσδε μὴ λέξῃς λόγους.</l>
</sp>
<sp>
<speaker>Τειρεσίας</speaker>
<l>ἀδικεῖν κελεύεις μʼ· οὐ σιωπήσαιμεν ἄν.</l>
</sp>
<sp>
<speaker>Κρέων</speaker>
<l>τί δή με δράσεις; παῖδά μου κατακτενεῖς;</l>
</sp>
<sp>
<speaker>Τειρεσίας</speaker>
<l>ἄλλοις μελήσει ταῦτʼ, ἐμοὶ δʼ εἰρήσεται.</l>
</sp>
<sp>
<speaker>Κρέων</speaker>
<l>ἐκ τοῦ δʼ ἐμοὶ τόδʼ ἦλθε καὶ τέκνῳ κακόν;</l>
</sp>
<sp>
<speaker>Τειρεσίας</speaker>
<l n="930">ὀρθῶς μʼ ἐρωτᾷς κεἰς ἀγῶνʼ ἔρχῃ λόγων.</l>
<l>δεῖ τόνδε θαλάμαις, οὗ δράκων ὁ γηγενὴς</l>
<l>ἐγένετο Δίρκης ναμάτων ἐπίσκοπος,</l>
<l>σφαγέντα φόνιον αἷμα γῇ δοῦναι χοὰς</l>
<l>Κάδμου, παλαιῶν Ἄρεος ἐκ μηνιμάτων,</l>
<l n="935">ὃς γηγενεῖ δράκοντι τιμωρεῖ φόνον.</l>
<l>καὶ ταῦτα δρῶντες σύμμαχον κτήσεσθʼ Ἄρη.</l>
<l>χθὼν δʼ ἀντὶ καρποῦ καρπὸν ἀντί θʼ αἵματος</l>
<l>αἷμʼ ἢν λάβῃ βρότειον, ἕξετʼ εὐμενῆ</l>
<l>γῆν, ἥ ποθʼ ἡμῖν χρυσοπήληκα στάχυν</l>
<l n="940">σπαρτῶν ἀνῆκεν· ἐκ γένους δὲ δεῖ θανεῖν</l>
<l>τοῦδʼ, ὃς δράκοντος γένυος ἐκπέφυκε παῖς.</l>
<l>
<milestone ed="P" unit="para"/>σὺ δʼ ἐνθάδʼ ἡμῖν λοιπὸς εἶ σπαρτῶν γένους</l>
<l>ἀκέραιος, ἔκ τε μητρὸς ἀρσένων τʼ ἄπο,</l>
<l>οἱ σοί τε παῖδες. Αἵμονος μὲν οὖν γάμοι</l>
<l n="945">σφαγὰς ἀπείργουσʼ. οὐ γάρ ἐστιν ᾔθεος·</l>
<l>κεἰ μὴ γὰρ εὐνῆς ἥψατʼ, ἀλλʼ ἔχει λέχος.</l>
<l>οὗτος δὲ πῶλος τῇδʼ ἀνειμένος πόλει</l>
<l>θανὼν πατρῴαν γαῖαν ἐκσώσειεν ἄν.</l>
<l>πικρὸν δʼ Ἀδράστῳ νόστον Ἀργείοισί τε</l>
<l n="950">θήσει, μέλαιναν κῆρʼ ἐπʼ ὄμμασιν βαλών,</l>
<l>κλεινάς τε Θήβας. τοῖνδʼ ἑλοῦ δυοῖν πότμοιν</l>
<l>τὸν ἕτερον· ἢ γὰρ παῖδα σῷσον ἢ πόλιν.</l>
<l>
<milestone ed="P" unit="para"/>τὰ μὲν παρʼ ἡμῶν πάντʼ ἔχεις· ἡγοῦ, τέκνον,</l>
<l>πρὸς οἶκον. ὅστις δʼ ἐμπύρῳ χρῆται τέχνῃ,</l>
<l n="955">μάταιος· ἢν μὲν ἐχθρὰ σημήνας τύχῃ,</l>
<l>πικρὸς καθέστηχʼ οἷς ἂν οἰωνοσκοπῇ·</l>
<l>ψευδῆ δʼ ὑπʼ οἴκτου τοῖσι χρωμένοις λέγων</l>
<l>ἀδικεῖ τὰ τῶν θεῶν. Φοῖβον ἀνθρώποις μόνον</l>
<l>χρῆν θεσπιῳδεῖν, ὃς δέδοικεν οὐδένα.</l>
<milestone ed="p" n="960" unit="card"/>
</sp>
<sp>
<speaker>Χορός</speaker>
<l n="960">Κρέον, τί σιγᾷς γῆρυν ἄφθογγον σχάσας;</l>
<l>κἀμοὶ γὰρ οὐδὲν ἧσσον ἔκπληξις πάρα.</l>
</sp>
<sp>
<speaker>Κρέων</speaker>
<l>τί δʼ ἄν τις εἴποι; δῆλον οἵ γʼ ἐμοὶ λόγοι.</l>
<l>ἐγὼ γὰρ οὔποτʼ ἐς τόδʼ εἶμι συμφορᾶς,</l>
<l>ὥστε σφαγέντα παῖδα προσθεῖναι πόλει.</l>
<l n="965">πᾶσιν γὰρ ἀνθρώποισι φιλότεκνος βίος,</l>
<l>οὐδʼ ἂν τὸν αὑτοῦ παῖδά τις δοίη κτανεῖν.</l>
<l>μή μʼ εὐλογείτω τἀμά τις κτείνων τέκνα.</l>
<l>αὐτὸς δʼ — ἐν ὡραίῳ γὰρ ἕσταμεν βίου — </l>
<l>θνῄσκειν ἕτοιμος πατρίδος ἐκλυτήριον.</l>
<l n="970">
<milestone ed="P" unit="para"/>ἀλλʼ εἶα, τέκνον, πρὶν μαθεῖν πᾶσαν πόλιν,</l>
<l>ἀκόλαστʼ ἐάσας μάντεων θεσπίσματα,</l>
<l>φεῦγʼ ὡς τάχιστα τῆσδʼ ἀπαλλαχθεὶς χθονός·</l>
<l>λέξει γὰρ ἀρχαῖς καὶ στρατηλάταις τάδε,</l>
<l>
<del>πύλας ἐφʼ ἑπτὰ καὶ λοχαγέτας μολών·</del>
</l>
<l n="975">κἂν μὲν φθάσωμεν, ἔστι σοι σωτηρία·</l>
<l>ἢν δʼ ὑστερήσῃς, οἰχόμεσθα, κατθανῇ.</l>
</sp>
<sp>
<speaker>Μενοικεύς</speaker>
<l>ποῖ δῆτα φεύγω; τίνα πόλιν; τίνα ξένων;</l>
</sp>
<sp>
<speaker>Κρέων</speaker>
<l>ὅπου χθονὸς τῆσδʼ ἐκποδὼν μάλιστʼ ἔσῃ.</l>
</sp>
<sp>
<speaker>Μενοικεύς</speaker>
<l>οὐκοῦν σὲ φράζειν εἰκός, ἐκπονεῖν δʼ ἐμέ.</l>
</sp>
<sp>
<speaker>Κρέων</speaker>
<l n="980">Δελφοὺς περάσας — </l>
</sp>
<sp>
<speaker>Μενοικεύς</speaker>
<l>ποῖ με χρή, πάτερ, μολεῖν;</l>
</sp>
<sp>
<speaker>Κρέων</speaker>
<l>Αἰτωλίδʼ ἐς γῆν.</l>
</sp>
<sp>
<speaker>Μενοικεύς</speaker>
<l>ἐκ δὲ τῆσδε ποῖ περῶ;</l>
</sp>
<sp>
<speaker>Κρέων</speaker>
<l>Θεσπρωτὸν οὖδας.</l>
</sp>
<sp>
<speaker>Μενοικεύς</speaker>
<l>σεμνὰ Δωδώνης βάθρα;</l>
</sp>
<sp>
<speaker>Κρέων</speaker>
<l>ἔγνως.</l>
</sp>
<sp>
<speaker>Μενοικεύς</speaker>
<l>τί δὴ τόδʼ ἔρυμά μοι γενήσεται;</l>
</sp>
<sp>
<speaker>Κρέων</speaker>
<l>πόμπιμος ὁ δαίμων.</l>
</sp>
<sp>
<speaker>Μενοικεύς</speaker>
<l>χρημάτων δὲ τίς πόρος;</l>
</sp>
<sp>
<speaker>Κρέων</speaker>
<l n="985">ἐγὼ πορεύσω χρυσόν.</l>
</sp>
<sp n="*menoikeu/s">
<speaker>Μενοικεύς</speaker>
<l>εὖ λέγεις, πάτερ.</l>
<l>χώρει νυν· ὡς σὴν πρὸς κασιγνήτην μολών,</l>
<l>ἧς πρῶτα μαστὸν εἵλκυσʼ, Ἰοκάστην λέγω,</l>
<l>μητρὸς στερηθεὶς ὀρφανός τʼ ἀποζυγείς — </l>
<l>
<del>προσηγορήσων εἶμι καὶ σῴσων βίον.</del>
</l>
<l n="990">ἀλλʼ εἶα, χώρει· μὴ τὸ σὸν κωλυέτω. — </l>
<milestone ed="p" n="991" unit="card"/>
<l>
<milestone ed="P" unit="para"/>γυναῖκες, ὡς εὖ πατρὸς ἐξεῖλον φόβον,</l>
<l>κλέψας λόγοισιν, ὥσθʼ ἃ βούλομαι τυχεῖν·</l>
<l>ὅς μʼ ἐκκομίζει, πόλιν ἀποστερῶν τύχης,</l>
<l>καὶ δειλίᾳ δίδωσι. καὶ συγγνωστὰ μὲν</l>
<l n="995">γέροντι, τοὐμὸν δʼ οὐχὶ συγγνώμην ἔχει,</l>
<l>προδότην γενέσθαι πατρίδος ἥ μʼ ἐγείνατο.</l>
<l>ὡς οὖν ἂν εἰδῆτʼ, εἶμι καὶ σῴσω πόλιν</l>
<l>ψυχήν τε δώσω τῆσδʼ ὑπερθανεῖν χθονός.</l>
<l>αἰσχρὸν γάρ· οἱ μὲν θεσφάτων ἐλεύθεροι</l>
<l n="1000">κοὐκ εἰς ἀνάγκην δαιμόνων ἀφιγμένοι</l>
<l>στάντες παρʼ ἀσπίδʼ οὐκ ὀκνήσουσιν θανεῖν,</l>
<l>πύργων πάροιθε μαχόμενοι πάτρας ὕπερ·</l>
<l>ἐγὼ δέ, πατέρα καὶ κασίγνητον προδοὺς</l>
<l>πόλιν τʼ ἐμαυτοῦ, δειλὸς ὣς ἔξω χθονὸς</l>
<l n="1005">ἄπειμʼ· ὅπου δʼ ἂν ζῶ, κακὸς φανήσομαι.</l>
<l>
<milestone ed="P" unit="para"/>μὰ τὸν μετʼ ἄστρων Ζῆνʼ Ἄρη τε φοίνιον,</l>
<l>ὃς τοὺς ὑπερτείλαντας ἐκ γαίας ποτὲ</l>
<l>Σπαρτοὺς ἄνακτας τῆσδε γῆς ἱδρύσατο.</l>
<l>ἀλλʼ εἶμι καὶ στὰς ἐξ ἐπάλξεων ἄκρων</l>
<l n="1010">σφάξας ἐμαυτὸν σηκὸν ἐς μελαμβαθῆ</l>
<l>δράκοντος, ἔνθʼ ὁ μάντις ἐξηγήσατο,</l>
<l>ἐλευθερώσω γαῖαν· εἴρηται λόγος.</l>
<l>στείχω δέ, θανάτου δῶρον οὐκ αἰσχρὸν πόλει</l>
<l>δώσων, νόσου δὲ τήνδʼ ἀπαλλάξω χθόνα.</l>
<l n="1015">εἰ γὰρ λαβὼν ἕκαστος ὅ τι δύναιτό τις</l>
<l>χρηστὸν διέλθοι τοῦτο κἀς κοινὸν φέροι</l>
<l>πατρίδι, κακῶν ἂν αἱ πόλεις ἐλασσόνων</l>
<l>πειρώμεναι τὸ λοιπὸν εὐτυχοῖεν ἄν.</l>
</sp>
</div1>
<milestone ed="p" n="1019" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ἔβας ἔβας,</l>
<l>ὦ πτεροῦσσα, γᾶς λόχευμα</l>
<l n="1020">νερτέρου τʼ Ἐχίδνας,</l>
<l>Καδμείων ἁρπαγά,</l>
<l>πολύφθορος πολύστονος</l>
<l>μειξοπάρθενος,</l>
<l>δάιον τέρας,</l>
<l>φοιτάσι πτεροῖς</l>
<l n="1025">χαλαῖσί τʼ ὠμοσίτοις·</l>
<l>Διρκαίων ἅ ποτʼ ἐκ</l>
<l>τόπων νέους πεδαίρουσʼ</l>
<l>ἄλυρον ἀμφὶ μοῦσαν</l>
<l>ὀλομέναν τʼ Ἐρινὺν</l>
<l n="1030">ἔφερες ἔφερες ἄχεα πατρίδι</l>
<l>φόνια· φόνιος ἐκ θεῶν</l>
<l>ὃς τάδʼ ἦν ὁ πράξας.</l>
<l>ἰάλεμοι δὲ ματέρων,</l>
<l>ἰάλεμοι δὲ παρθένων</l>
<l n="1035">ἐστέναζον οἴκοις·</l>
<l>ἰηιήιον βοάν,</l>
<l>ἰηιήιον μέλος,</l>
<l>ἄλλος ἄλλʼ ἐπωτότυζε</l>
<l>διαδοχαῖς ἀνὰ πτόλιν.</l>
<l>βροντᾷ δὲ στεναγμὸς</l>
<l n="1040">ἀχά τʼ ἦν ὅμοιος,</l>
<l>ὁπότε πόλεος ἀφανίσειεν</l>
<l>ἁ πτεροῦσσα παρθένος τινʼ ἀνδρῶν.</l>
</sp>
<milestone ed="p" n="1043" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>χρόνῳ δʼ ἔβα</l>
<l>Πυθίαις ἀποστολαῖσιν</l>
<l>Οἰδίπους ὁ τλάμων</l>
<l n="1045">Θηβαίαν τάνδε γᾶν</l>
<l>τότʼ ἀσμένοις, πάλιν δʼ ἄχη·</l>
<l>ματρὶ γὰρ γάμους</l>
<l>δυσγάμους τάλας</l>
<l>καλλίνικος ὢν</l>
<l>αἰνιγμάτων συνάπτει,</l>
<l n="1050">μιαίνει δὲ πτόλιν·</l>
<l>διʼ αἱμάτων δʼ ἀμείβει</l>
<l>μυσαρὸν εἰς ἀγῶνα</l>
<l>καταβαλὼν ἀραῖσι</l>
<l>τέκεα μέλεος. ἀγάμεθʼ ἀγάμεθʼ,</l>
<l n="1055">ὃς ἐπὶ θάνατον οἴχεται</l>
<l>γᾶς ὑπὲρ πατρῴας,</l>
<l>Κρέοντι μὲν λιπὼν γόους,</l>
<l>τὰ δʼ ἑπτάπυργα κλῇθρα γᾶς</l>
<l>καλλίνικα θήσων.</l>
<l n="1060">γενοίμεθʼ ὧδε ματέρες</l>
<l>γενοίμεθʼ εὔτεκνοι, φίλα</l>
<l>Παλλάς, ἃ δράκοντος αἷμα</l>
<l>λιθόβολον κατειργάσω,</l>
<l>Καδμείαν μέριμναν</l>
<l>ὁρμήσασʼ ἐπʼ ἔργον,</l>
<l n="1065">ὅθεν ἐπέσυτο τάνδε γαῖαν</l>
<l>ἁρπαγαῖσι δαιμόνων τις ἄτα.</l>
</sp>
</div2>
</div1>
<milestone ed="p" n="1067" unit="card"/>
<div1 type="episode">
<sp>
<speaker>Ἄγγελος</speaker>
<l>ὠή, τίς ἐν πύλαισι δωμάτων κυρεῖ;</l>
<l>ἀνοίγετʼ· ἐκπορεύετʼ Ἰοκάστην δόμων.</l>
<l>ὠὴ μάλʼ αὖθις· διὰ μακροῦ μέν, ἀλλʼ ὅμως</l>
<l n="1070">ἔξελθʼ, ἄκουσον, Οἰδίπου κλεινὴ δάμαρ,</l>
<l>λήξασʼ ὀδυρμῶν πενθίμων τε δακρύων.</l>
</sp>
<sp>
<speaker>Ἰοκάστη</speaker>
<l>ὦ φίλτατʼ, οὔ που ξυμφορὰν ἥκεις φέρων</l>
<l>Ἐτεοκλέους θανόντος, οὗ παρʼ ἀσπίδα</l>
<l>βέβηκας αἰεὶ πολεμίων εἴργων βέλη;</l>
<l n="1075">
<del>τί μοί ποθʼ ἥκεις καινὸν ἀγγελῶν ἔπος;</del>
</l>
<l>τέθνηκεν ἢ ζῇ παῖς ἐμός; σήμαινέ μοι.</l>
</sp>
<sp>
<speaker>Ἄγγελος</speaker>
<l>ζῇ, μὴ τρέσῃς τόδʼ, ὥς <add>σʼ</add> ἀπαλλάξω φόβου.</l>
</sp>
<sp>
<speaker>Ἰοκάστη</speaker>
<l>τί δʼ; ἑπτάπυργοι πῶς ἔχουσι περιβολαί;</l>
</sp>
<sp>
<speaker>Ἄγγελος</speaker>
<l>ἑστᾶσʼ ἄθραυστοι, κοὐκ ἀνήρπασται πόλις.</l>
</sp>
<sp>
<speaker>Ἰοκάστη</speaker>
<l n="1080">ἦλθον δὲ πρὸς κίνδυνον Ἀργείου δορός;</l>
</sp>
<sp>
<speaker>Ἄγγελος</speaker>
<l>ἀκμήν γʼ ἐπʼ αὐτήν· ἀλλʼ ὁ Καδμείων Ἄρης</l>
<l>κρείσσων κατέστη τοῦ Μυκηναίου δορός.</l>
</sp>
<sp>
<speaker>Ἰοκάστη</speaker>
<l>ἓν εἰπὲ πρὸς θεῶν, εἴ τι Πολυνείκους πέρι</l>
<l>οἶσθʼ· ὡς μέλει μοι καὶ τόδʼ, εἰ λεύσσει φάος.</l>
</sp>
<sp>
<speaker>Ἄγγελος</speaker>
<l n="1085">ζῇ σοι ξυνωρὶς ἐς τόδʼ ἡμέρας τέκνων.</l>
</sp>
<sp>
<speaker>Ἰοκάστη</speaker>
<l>εὐδαιμονοίης. πῶς γὰρ Ἀργείων δόρυ</l>
<l>πυλῶν ἀπεστήσασθε πυργηρούμενοι;</l>
<l>λέξον, γέροντα τυφλὸν ὡς κατὰ στέγας</l>
<l>ἐλθοῦσα τέρψω, τῆσδε γῆς σεσῳσμένης.</l>
</sp>
<sp n="*)/aggelos">
<speaker>Ἄγγελος</speaker>
<l n="1090">ἐπεὶ Κρέοντος παῖς ὁ γῆς ὑπερθανὼν</l>
<l>πύργων ἐπʼ ἄκρων στὰς μελάνδετον ξίφος</l>
<l>λαιμῶν διῆκε τῇδε γῇ σωτήριον,</l>
<l>λόχους ἔνειμεν ἑπτὰ καὶ λοχαγέτας</l>
<l>πύλας ἐφʼ ἑπτά, φύλακας Ἀργείου δορός,</l>
<l n="1095">σὸς παῖς, ἐφέδρους <add>δʼ</add> ἱππότας μὲν ἱππόταις</l>
<l>ἔταξʼ, ὁπλίτας δʼ ἀσπιδηφόροις ἔπι,</l>
<l>ὡς τῷ νοσοῦντι τειχέων εἴη δορὸς</l>
<l>ἀλκὴ διʼ ὀλίγου. περγάμων δʼ ἀπʼ ὀρθίων</l>
<l>λεύκασπιν εἰσορῶμεν Ἀργείων στρατὸν</l>
<l n="1100">Τευμησὸν ἐκλιπόντα, καὶ τάφρου πέλας</l>
<l>δρόμῳ ξυνῆψαν ἄστυ Καδμείας χθονός.</l>
<l>παιὰν δὲ καὶ σάλπιγγες ἐκελάδουν ὁμοῦ</l>
<l>ἐκεῖθεν ἔκ τε τειχέων ἡμῶν πάρα.</l>
<milestone ed="p" n="1104" unit="card"/>
<l>
<milestone ed="P" unit="para"/>καὶ πρῶτα μὲν προσῆγε Νηίταις πύλαις</l>
<l n="1105">λόχον πυκναῖσιν ἀσπίσιν πεφρικότα</l>
<l>ὁ τῆς κυναγοῦ Παρθενοπαῖος ἔκγονος,</l>
<l>ἐπίσημʼ ἔχων οἰκεῖον ἐν μέσῳ σάκει,</l>
<l>ἑκηβόλοις τόξοισιν Ἀταλάντην κάπρον</l>
<l>χειρουμένην Αἰτωλόν. ἐς δὲ Προιτίδας</l>
<l n="1110">πύλας ἐχώρει σφάγιʼ ἔχων ἐφʼ ἅρματι</l>
<l>ὁ μάντις Ἀμφιάραος, οὐ σημεῖʼ ἔχων</l>
<l>ὑβρισμένʼ, ἀλλὰ σωφρόνως ἄσημʼ ὅπλα.</l>
<l>
<milestone ed="P" unit="para"/>Ὠγύγια δʼ ἐς πυλώμαθʼ Ἱππομέδων ἄναξ</l>
<l>ἔστειχʼ ἔχων σημεῖον ἐν μέσῳ σάκει</l>
<l n="1115">στικτοῖς Πανόπτην ὄμμασιν δεδορκότα,</l>
<l>τὰ μὲν σὺν ἄστρων ἐπιτολαῖσιν ὄμματα</l>
<l>βλέποντα, τὰ δὲ κρύπτοντα δυνόντων μέτα,</l>
<l>ὡς ὕστερον θανόντος εἰσορᾶν παρῆν.</l>
<l>
<milestone ed="P" unit="para"/>Ὁμολωίσιν δὲ τάξιν εἶχε πρὸς πύλαις</l>
<l n="1120">Τυδεύς, λέοντος δέρος ἔχων ἐπʼ ἀσπίδι</l>
<l>χαίτῃ πεφρικός· δεξιᾷ δὲ λαμπάδα</l>
<l>Τιτὰν Προμηθεὺς ἔφερεν ὡς πρήσων πόλιν.</l>
<l>
<milestone ed="P" unit="para"/>ὁ σὸς δὲ Κρηναίαισι Πολυνείκης πύλαις</l>
<l>Ἄρη προσῆγε· Ποτνιάδες δʼ ἐπʼ ἀσπίδι</l>
<l n="1125">ἐπίσημα πῶλοι δρομάδες ἐσκίρτων φόβῳ,</l>
<l>εὖ πως στρόφιγξιν ἔνδοθεν κυκλούμεναι</l>
<l>πόρπαχʼ ὑπʼ αὐτόν, ὥστε μαίνεσθαι δοκεῖν.</l>
<l>
<milestone ed="P" unit="para"/>ὁ δʼ οὐκ ἔλασσον Ἄρεος ἐς μάχην φρονῶν</l>
<l>Καπανεὺς προσῆγε λόχον ἐπʼ Ἠλέκτραις πύλαις·</l>
<l n="1130">σιδηρονώτοις δʼ ἀσπίδος τύποις ἐπῆν</l>
<l>γίγας ἐπʼ ὤμοις γηγενὴς ὅλην πόλιν</l>
<l>φέρων μοχλοῖσιν ἐξανασπάσας βάθρων,</l>
<l>ὑπόνοιαν ἡμῖν οἷα πείσεται πόλις.</l>
<l>
<milestone ed="P" unit="para"/>ταῖς δʼ ἑβδόμαις Ἄδραστος ἐν πύλαισιν ἦν,</l>
<l n="1135">ἑκατὸν ἐχίδναις ἀσπίδʼ ἐκπληρῶν γραφῇ,</l>
<l>
<del>ὕδρας ἔχων λαιοῖσιν ἐν βραχίοσιν</del>
</l>
<l>Ἀργεῖον αὔχημʼ· ἐκ δὲ τειχέων μέσων</l>
<l>δράκοντες ἔφερον τέκνα Καδμείων γνάθοις.</l>
<l>παρῆν δʼ ἑκάστου τῶνδέ μοι θεάματα</l>
<l n="1140">ξύνθημα παρφέροντι ποιμέσιν λόχων.</l>
<l>
<milestone ed="P" unit="para"/>καὶ πρῶτα μὲν τόξοισι καὶ μεσαγκύλοις</l>
<l>ἐμαρνάμεσθα σφενδόναις θʼ ἑκηβόλοις</l>
<l>πετρῶν τʼ ἀραγμοῖς· ὡς δʼ ἐνικῶμεν μάχῃ,</l>
<l>ἔκλαγξε Τυδεὺς καὶ σὸς ἐξαίφνης γόνος·</l>
<l n="1145">ὦ τέκνα Δαναῶν, πρὶν κατεξάνθαι βολαῖς,</l>
<l>τί μέλλετʼ ἄρδην πάντες ἐμπίπτειν πύλαις,</l>
<l>γυμνῆτες ἱππῆς ἁρμάτων τʼ ἐπιστάται;</l>
<l>ἠχῆς δʼ ὅπως ἤκουσαν, οὔτις ἀργὸς ἦν·</l>
<l>πολλοὶ δʼ ἔπιπτον κρᾶτας αἱματούμενοι,</l>
<l n="1150">ἡμῶν τʼ ἐς οὖδας εἶδες ἂν πρὸ τειχέων</l>
<l>πυκνοὺς κυβιστητῆρας ἐκπεπνευκότας·</l>
<l>ξηρὰν δʼ ἔδευον γαῖαν αἵματος ῥοαῖς.</l>
<milestone ed="p" n="1153" unit="card"/>
<l>
<milestone ed="P" unit="para"/>ὁ δʼ Ἀρκάς, οὐκ Ἀργεῖος, Ἀταλάντης γόνος</l>
<l>τυφὼς πύλαισιν ὥς τις ἐμπεσὼν βοᾷ</l>
<l n="1155">πῦρ καὶ δικέλλας, ὡς κατασκάψων πόλιν·</l>
<l>ἀλλʼ ἔσχε μαργῶντʼ αὐτὸν ἐναλίου θεοῦ</l>
<l>Περικλύμενος παῖς λᾶαν ἐμβαλὼν κάρᾳ</l>
<l>ἁμαξοπληθῆ, γεῖσʼ ἐπάλξεων ἄπο·</l>
<l>ξανθὸν δὲ κρᾶτα διεπάλυνε καὶ ῥαφὰς</l>
<l n="1160">ἔρρηξεν ὀστέων, ἄρτι δʼ οἰνωπὸν γένυν</l>
<l>καθῃμάτωσεν· οὐδʼ ἀποίσεται βίον</l>
<l>τῇ καλλιτόξῳ μητρὶ Μαινάλου κόρῃ.</l>
<l>
<milestone ed="P" unit="para"/>ἐπεὶ δὲ τάσδʼ ἐσεῖδεν εὐτυχεῖς πύλας,</l>
<l>ἄλλας ἐπῄει παῖς σός, εἱπόμην δʼ ἐγώ.</l>
<l n="1165">ὁρῶ δὲ Τυδέα καὶ παρασπιστὰς πυκνοὺς</l>
<l>Αἰτωλίσιν λόγχαισιν εἰς ἄκρον στόμα</l>
<l>πύργων ἀκοντίζοντας, ὥστʼ ἐπάλξεων</l>
<l>λιπεῖν ἐρίπνας φυγάδας· ἀλλά νιν πάλιν</l>
<l>κυναγὸς ὡσεὶ παῖς σὸς ἐξαθροίζεται,</l>
<l n="1170">πύργοις δʼ ἐπέστησʼ αὖθις. ἐς δʼ ἄλλας πύλας</l>
<l>ἠπειγόμεσθα, τοῦτο παύσαντες νοσοῦν.</l>
<l>Καπανεὺς δὲ πῶς εἴποιμʼ ἂν ὡς ἐμαίνετο;</l>
<l>μακραύχενος γὰρ κλίμακος προσαμβάσεις</l>
<l>ἔχων ἐχώρει, καὶ τοσόνδʼ ἐκόμπασε,</l>
<l n="1175">μηδʼ ἂν τὸ σεμνὸν πῦρ νιν εἰργαθεῖν Διὸς</l>
<l>τὸ μὴ οὐ κατʼ ἄκρων περγάμων ἑλεῖν πόλιν.</l>
<l>καὶ ταῦθʼ ἅμʼ ἠγόρευε καὶ πετρούμενος</l>
<l>ἀνεῖρφʼ ὑπʼ αὐτὴν ἀσπίδʼ εἱλίξας δέμας,</l>
<l>κλίμακος ἀμείβων ξέστʼ ἐνηλάτων βάθρα.</l>
<l n="1180">ἤδη δʼ ὑπερβαίνοντα γεῖσα τειχέων</l>
<l>βάλλει κεραυνῷ Ζεύς νιν· ἐκτύπησε δὲ</l>
<l>χθών, ὥστε δεῖσαι πάντας· ἐκ δὲ κλιμάκων</l>
<l>
<del>ἐσφενδονᾶτο χωρὶς ἀλλήλων μέλη,</del>
</l>
<l>
<del>κόμαι μὲν εἰς Ὄλυμπον, αἷμα δʼ ἐς χθόνα,</del>
</l>
<l n="1185">
<del>χεῖρες δὲ καὶ κῶλʼ ὡς κύκλωμʼ Ἰξίονος</del>
</l>
<l>εἱλίσσετʼ· ἐς γῆν δʼ ἔμπυρος πίπτει νεκρός.</l>
<l>
<milestone ed="P" unit="para"/>ὡς δʼ εἶδʼ Ἄδραστος Ζῆνα πολέμιον στρατῷ,</l>
<l>ἔξω τάφρου καθῖσεν Ἀργείων στρατόν.</l>
<l>οἱ δʼ αὖ παρʼ ἡμῶν δεξιὸν Διὸς τέρας</l>
<l n="1190">ἰδόντες ἐξήλαυνον ἁρμάτων ὄχους</l>
<l>ἱππῆς ὁπλῖται, κἀς μέσʼ Ἀργείων ὅπλα</l>
<l>συνῆψαν ἔγχη· πάντα δʼ ἦν ὁμοῦ κακά·</l>
<l>ἔθνῃσκον ἐξέπιπτον ἀντύγων ἄπο,</l>
<l>τροχοί τʼ ἐπήδων ἄξονές τʼ ἐπʼ ἄξοσι,</l>
<l n="1195">νεκροὶ δὲ νεκροῖς ἐξεσωρεύονθʼ ὁμοῦ.</l>
<l>πύργων μὲν οὖν γῆς ἔσχομεν κατασκαφὰς</l>
<l>ἐς τὴν παροῦσαν ἡμέραν· εἰ δʼ εὐτυχὴς</l>
<l>ἔσται τὸ λοιπὸν ἥδε γῆ, θεοῖς μέλει·</l>
<l>καὶ νῦν γὰρ αὐτὴν δαιμόνων ἔσῳσέ τις.</l>
</sp>
<sp>
<speaker>Χορός</speaker>
<l n="1200">καλὸν τὸ νικᾶν· εἰ δʼ ἀμείνονʼ οἱ θεοὶ</l>
<l>γνώμην ἔχουσιν — εὐτυχὴς εἴην ἐγώ.</l>
<milestone ed="p" n="1202" unit="card"/>
</sp>
<sp>
<speaker>Ἰοκάστη</speaker>
<l>καλῶς τὰ τῶν θεῶν καὶ τὰ τῆς τύχης ἔχει·</l>
<l>παῖδές τε γάρ μοι ζῶσι κἀκπέφευγε γῆ.</l>
<l>Κρέων δʼ ἔοικε τῶν ἐμῶν νυμφευμάτων</l>
<l n="1205">τῶν τʼ Οἰδίπου δύστηνος ἀπολαῦσαι κακῶν,</l>
<l>παιδὸς στερηθείς, τῇ πόλει μὲν εὐτυχῶς,</l>
<l>ἰδίᾳ δὲ λυπρῶς. ἀλλʼ ἄνελθέ μοι πάλιν,</l>
<l>τί τἀπὶ τούτοις παῖδʼ ἐμὼ δρασείετον.</l>
</sp>
<sp>
<speaker>Ἄγγελος</speaker>
<l>ἔα τὰ λοιπά· δεῦρʼ ἀεὶ γὰρ εὐτυχεῖς.</l>
</sp>
<sp>
<speaker>Ἰοκάστη</speaker>
<l n="1210">τοῦτʼ εἰς ὕποπτον εἶπας· οὐκ ἐατέον.</l>
</sp>
<sp>
<speaker>Ἄγγελος</speaker>
<l>μεῖζον τί χρῄζεις παῖδας ἢ σεσῳσμένους;</l>
</sp>
<sp>
<speaker>Ἰοκάστη</speaker>
<l>καὶ τἀπίλοιπά γʼ εἰ καλῶς πράσσω κλύειν.</l>
</sp>
<sp>
<speaker>Ἄγγελος</speaker>
<l>μέθες μʼ· ἔρημος παῖς ὑπασπιστοῦ σέθεν.</l>
</sp>
<sp>
<speaker>Ἰοκάστη</speaker>
<l>κακόν τι κεύθεις καὶ στέγεις ὑπὸ σκότῳ.</l>
</sp>
<sp>
<speaker>Ἄγγελος</speaker>
<l n="1215">κοὐκ ἄν γε λέξαιμʼ ἐπʼ ἀγαθοῖσι σοῖς κακά.</l>
</sp>
<sp>
<speaker>Ἰοκάστη</speaker>
<l>ἢν μή γε φεύγων ἐκφύγῃς πρὸς αἰθέρα.</l>
</sp>
<sp n="*)/aggelos">
<speaker>Ἄγγελος</speaker>
<l>αἰαῖ· τί μʼ οὐκ εἴασας ἐξ εὐαγγέλου</l>
<l>φήμης ἀπελθεῖν, ἀλλὰ μηνῦσαι κακά;</l>
<l>τὼ παῖδε τὼ σὼ μέλλετον, τολμήματα</l>
<l n="1220">αἴσχιστα, χωρὶς μονομαχεῖν παντὸς στρατοῦ,</l>
<l>λέξαντες Ἀργείοισι Καδμείοισί τε</l>
<l>ἐς κοινὸν οἷον μήποτʼ ὤφελον λόγον.</l>
<l>Ἐτεοκλέης δʼ ὑπῆρξʼ ἀπʼ ὀρθίου σταθεὶς</l>
<l>πύργου, κελεύσας σῖγα κηρῦξαι στρατῷ·</l>
<l n="1225">
<del>ἔλεξε δʼ· ὦ γῆς Ἑλλάδος στρατηλάται</del>
</l>
<l>Δαναῶν ἀριστῆς, οἵπερ ἤλθετʼ ἐνθάδε,</l>
<l>Κάδμου τε λαός, μήτε Πολυνείκους χάριν</l>
<l>ψυχὰς ἀπεμπολᾶτε μήθʼ ἡμῶν ὕπερ.</l>
<l>ἐγὼ γὰρ αὐτὸς τόνδε κίνδυνον μεθεὶς</l>
<l n="1230">μόνος συνάψω συγγόνῳ τὠμῷ μάχην·</l>
<l>κἂν μὲν κτάνω τόνδʼ, οἶκον οἰκήσω μόνος,</l>
<l>ἡσσώμενος δὲ τῷδε παραδώσω μόνῳ·</l>
<l>ὑμεῖς δʼ ἀγῶνʼ ἀφέντες, Ἀργεῖοι, χθόνα</l>
<l>νίσεσθε, βίοτον μὴ λιπόντες ἐνθάδε,</l>
<l n="1235">Σπαρτῶν τε λαὸς ἅλις ὅσος κεῖται νεκρός.</l>
<l>τοσαῦτʼ ἔλεξε· σὸς δὲ Πολυνείκης γόνος</l>
<l>ἐκ τάξεων ὤρουσε κἀπῄνει λόγους.</l>
<l>πάντες δʼ ἐπερρόθησαν Ἀργεῖοι τάδε</l>
<l>Κάδμου τε λαὸς ὡς δίκαιʼ ἡγούμενοι.</l>
<l n="1240">ἐπὶ τοῖσδε δʼ ἐσπείσαντο, κἀν μεταιχμίοις</l>
<l>ὅρκους συνῆψαν ἐμμενεῖν στρατηλάται.</l>
<milestone ed="p" n="1242" unit="card"/>
<l>
<milestone ed="P" unit="para"/>ἤδη δʼ ἔκρυπτον σῶμα παγχάλκοις ὅπλοις</l>
<l>δισσοὶ γέροντος Οἰδίπου νεανίαι·</l>
<l>φίλοι δʼ ἐκόσμουν, τῆσδε μὲν πρόμον χθονὸς</l>
<l n="1245">Σπαρτῶν ἀριστῆς, τὸν δὲ Δαναϊδῶν ἄκροι.</l>
<l>ἔσταν δὲ λαμπρὼ χρῶμά τʼ οὐκ ἠλλαξάτην</l>
<l>μαργῶντʼ ἐπʼ ἀλλήλοισιν ἱέναι δόρυ.</l>
<l>παρεξιόντες δʼ ἄλλος ἄλλοθεν φίλων</l>
<l>λόγοις ἐθάρσυνόν τε κἀξηύδων τάδε·</l>
<l n="1250">Πολύνεικες, ἐν σοὶ Ζηνὸς ὀρθῶσαι βρέτας</l>
<l>τρόπαιον Ἄργει τʼ εὐκλεᾶ δοῦναι λόγον·</l>
<l>Ἐτεοκλέα δʼ αὖ· νῦν πόλεως ὑπερμαχεῖς,</l>
<l>νῦν καλλίνικος γενόμενος σκήπτρων κρατεῖς.</l>
<l>τάδʼ ἠγόρευον παρακαλοῦντες ἐς μάχην.</l>
<l n="1255">μάντεις δὲ μῆλʼ ἔσφαζον, ἐμπύρους τʼ ἀκμὰς</l>
<l>ῥήξεις τʼ ἐνώμων ὑγρότητʼ ἐναντίαν</l>
<l>ἄκραν τε λαμπάδʼ, ἣ δυοῖν ὅρους ἔχει,</l>
<l>νίκης τε σῆμα καὶ τὸ τῶν ἡσσωμένων.</l>
<l>
<milestone ed="P" unit="para"/>ἀλλʼ, εἴ τινʼ ἀλκὴν ἢ σοφοὺς ἔχεις λόγους</l>
<l n="1260">ἢ φίλτρʼ ἐπῳδῶν, στεῖχʼ, ἐρήτυσον τέκνα</l>
<l>δεινῆς ἁμίλλης· ὡς ὁ κίνδυνος μέγας·</l>
<l>κἄπαθλα δεινὰ δάκρυά σοι γενήσεται</l>
<l>δισσοῖν στερείσῃ τῇδʼ ἐν ἡμέρᾳ τέκνοιν.</l>
</sp>
<sp>
<speaker>Ἰοκάστη</speaker>
<l>ὦ τέκνον ἔξελθʼ Ἀντιγόνη δόμων πάρος·</l>
<l n="1265">οὐκ ἐν χορείαις οὐδὲ παρθενεύμασι</l>
<l>νῦν σοι προχωρεῖ δαιμόνων κατάστασις,</l>
<l>ἀλλʼ ἄνδρʼ ἀρίστω καὶ κασιγνήτω σέθεν</l>
<l>ἐς θάνατον ἐκνεύοντε κωλῦσαί σε δεῖ</l>
<l>ξὺν μητρὶ τῇ σῇ μὴ πρὸς ἀλλήλοιν θανεῖν.</l>
</sp>
<sp>
<speaker>Ἀντιγόνη</speaker>
<l n="1270">τίνʼ, ὦ τεκοῦσα μῆτερ, ἔκπληξιν νέαν</l>
<l>φίλοις ἀυτεῖς τῶνδε δωμάτων πάρος;</l>
</sp>
<sp>
<speaker>Ἰοκάστη</speaker>
<l>ὦ θύγατερ, ἔρρει σῶν κασιγνήτων βίος.</l>
</sp>
<sp>
<speaker>Ἀντιγόνη</speaker>
<l>πῶς εἶπας;</l>
</sp>
<sp>
<speaker>Ἰοκάστη</speaker>
<l>αἰχμὴν ἐς μίαν καθέστατον.</l>
</sp>
<sp>
<speaker>Ἀντιγόνη</speaker>
<l>οἲ ʼγώ, τί λέξεις, μῆτερ;</l>
</sp>
<sp>
<speaker>Ἰοκάστη</speaker>
<l>οὐ φίλʼ, ἀλλʼ ἕπου.</l>
</sp>
<sp>
<speaker>Ἀντιγόνη</speaker>
<l n="1275">ποῖ, παρθενῶνας ἐκλιποῦσʼ;</l>
</sp>
<sp>
<speaker>Ἰοκάστη</speaker>
<l>ἀνὰ στρατόν.</l>
</sp>
<sp>
<speaker>Ἀντιγόνη</speaker>
<l>αἰδούμεθʼ ὄχλον.</l>
</sp>
<sp>
<speaker>Ἰοκάστη</speaker>
<l>οὐκ ἐν αἰσχύνῃ τὰ σά.</l>
</sp>
<sp>
<speaker>Ἀντιγόνη</speaker>
<l>δράσω δὲ δὴ τί;</l>
</sp>
<sp>
<speaker>Ἰοκάστη</speaker>
<l>συγγόνων λύσεις ἔριν.</l>
</sp>
<sp>
<speaker>Ἀντιγόνη</speaker>
<l>τί δρῶσα, μῆτερ;</l>
</sp>
<sp>
<speaker>Ἰοκάστη</speaker>
<l>προσπίτνουσʼ ἐμοῦ μέτα.</l>
</sp>
<sp>
<speaker>Ἀντιγόνη</speaker>
<l>ἡγοῦ σὺ πρὸς μεταίχμιʼ· οὐ μελλητέον.</l>
</sp>
<sp>
<speaker>Ἰοκάστη</speaker>
<l n="1280">ἔπειγʼ ἔπειγε, θύγατερ· ὡς, ἢν μὲν φθάσω</l>
<l>παῖδας πρὸ λόγχης, οὑμὸς ἐν φάει βίος·</l>
<l n="1283">θανοῦσι δʼ αὐτοῖς συνθανοῦσα κείσομαι.</l>
<milestone ed="p" n="1284" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>αἰαῖ αἰαῖ, τρομερὰν φρίκᾳ</l>
<l n="1285">τρομερὰν φρένʼ ἔχω· διὰ σάρκα δʼ ἐμὰν</l>
<l>ἔλεος ἔλεος ἔμολε μα-</l>
<l>τέρος δειλαίας.</l>
<l>δίδυμα τέκεα πότερος ἄρα</l>
<l>πότερον αἱμάξει — </l>
<l n="1290">ἰώ μοι πόνων, ἰὼ Ζεῦ, ἰὼ γᾶ — </l>
<l>ὁμογενῆ δέραν, ὁμογενῆ ψυχὰν</l>
<l>διʼ ἀσπίδων, διʼ αἱμάτων;</l>
<l n="1294">τάλαινʼ ἐγὼ τάλαινα, πό-</l>
<l n="1295">τερον ἄρα νέκυν ὀλόμενον ἰαχήσω;</l>
</sp>
<milestone ed="p" n="1296" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>φεῦ δᾶ φεῦ δᾶ, δίδυμοι θῆρες,</l>
<l>φόνιαι ψυχαὶ δορὶ παλλόμεναι</l>
<l>πέσεα πέσεα δάιʼ αὐ-</l>
<l>τίχʼ αἱμάξετον.</l>
<l n="1300">τάλανες, ὅ τι ποτὲ μονομάχον</l>
<l>ἐπὶ φρένʼ ἠλθέτην,</l>
<l n="1302">βοᾷ βαρβάρῳ στενακτὰν ἰαχὰν</l>
<l>μελομέναν νεκροῖς δάκρυσι θρηνήσω.</l>
<l>σχεδὸν τύχα πέλας φόνου·</l>
<l n="1305">κρινεῖ φάος τὸ μέλλον. ἄ-</l>
<l>ποτμος ἄποτμος ὁ φόνος ἕνεκʼ Ἐρινύων.</l>
</sp>
<milestone ed="p" n="1307" unit="card"/>
</div2>
</div1>
<div1 type="episode">
<sp>
<!-- Trochaic tetrameters, hardly worth marking -->
<speaker>Χορός</speaker>
<l>ἀλλὰ γὰρ Κρέοντα λεύσσω τόνδε δεῦρο συννεφῆ</l>
<l>πρὸς δόμους στείχοντα, παύσω τοὺς παρεστῶτας γόους.</l>
<milestone ed="p" n="1310" unit="card"/>
</sp>
<sp>
<speaker>Κρέων</speaker>
<l n="1310">οἴμοι, τί δράσω; πότερʼ ἐμαυτὸν ἢ πόλιν</l>
<l>στένω δακρύσας, ἣν πέριξ ἔχει νέφος</l>
<l>
<del>τοιοῦτον ὥστε διʼ Ἀχέροντος ἱέναι;</del>
</l>
<l>ἐμός τε γὰρ παῖς γῆς ὄλωλʼ ὑπερθανών,</l>
<l>τοὔνομα λαβὼν γενναῖον, ἀνιαρὸν δʼ ἐμοί·</l>
<l n="1315">ὃν ἄρτι κρημνῶν ἐκ δρακοντείων ἑλὼν</l>
<l>αὐτοσφαγῆ δύστηνος ἐκόμισʼ ἐν χεροῖν,</l>
<l>βοᾷ δὲ δῶμα πᾶν· ἐγὼ δʼ ἥκω μέτα</l>
<l>γέρων ἀδελφὴν γραῖαν Ἰοκάστην, ὅπως</l>
<l>λούσῃ προθῆταί τʼ οὐκέτʼ ὄντα παῖδʼ ἐμόν.</l>
<l n="1320">τοῖς γὰρ θανοῦσι χρὴ τὸν οὐ τεθνηκότα</l>
<l>τιμὰς διδόντα χθόνιον εὐσεβεῖν θεόν.</l>
</sp>
<sp>
<speaker>Χορός</speaker>
<l>βέβηκʼ ἀδελφὴ σή, Κρέων, ἔξω δόμων</l>
<l>κόρη τε μητρὸς Ἀντιγόνη κοινῷ ποδί.</l>
</sp>
<sp>
<speaker>Κρέων</speaker>
<l>ποῖ; κἀπὶ ποίαν συμφοράν; σήμαινέ μοι.</l>
</sp>
<sp>
<speaker>Χορός</speaker>
<l n="1325">ἤκουσε τέκνα μονομάχῳ μέλλειν δορὶ</l>
<l>ἐς ἀσπίδʼ ἥξειν βασιλικῶν δόμων ὕπερ.</l>
</sp>
<sp>
<speaker>Κρέων</speaker>
<l>πῶς φῄς; νέκυν τοι παιδὸς ἀγαπάζων ἐμοῦ</l>
<l>οὐκ ἐς τόδʼ ἦλθον ὥστε καὶ τάδʼ εἰδέναι.</l>
</sp>
<sp>
<speaker>Χορός</speaker>
<l>ἀλλʼ οἴχεται μὲν σὴ κασιγνήτη πάλαι·</l>
<l n="1330">δοκῶ δʼ ἀγῶνα τὸν περὶ ψυχῆς, Κρέον,</l>
<l>ἤδη πεπρᾶχθαι παισὶ τοῖσιν Οἰδίπου.</l>
</sp>
<sp>
<speaker>Κρέων</speaker>
<l>οἴμοι, τὸ μὲν σημεῖον εἰσορῶ τόδε,</l>
<l>σκυθρωπὸν ὄμμα καὶ πρόσωπον ἀγγέλου</l>
<l>στείχοντος, ὃς πᾶν ἀγγελεῖ τὸ δρώμενον.</l>
<milestone ed="p" n="1335" unit="card"/>
</sp>
<div2 type="trochees">
<sp>
<speaker>Ἄγγελος</speaker>
<l n="1335">ὦ τάλας ἐγώ, τίνʼ εἴπω μῦθον ἢ τίνας γόους;</l>
</sp>
<sp>
<speaker>Κρέων</speaker>
<l>οἰχόμεσθʼ· οὐκ εὐπροσώποις φροιμίοις ἄρχῃ λόγου.</l>
</sp>
<sp>
<speaker>Ἄγγελος</speaker>
<l>ὦ τάλας, δισσῶς ἀυτῶ· μεγάλα γὰρ φέρω κακά.</l>
</sp>
<sp>
<speaker>Κρέων</speaker>
<l>πρὸς πεπραγμένοισιν ἄλλοις πήμασιν. λέγεις δὲ τί;</l>
</sp>
<sp>
<speaker>Ἄγγελος</speaker>
<l>οὐκέτʼ εἰσὶ σῆς ἀδελφῆς παῖδες ἐν φάει, Κρέον.</l>
<milestone ed="p" n="1340" unit="card"/>
</sp>
<sp>
<speaker>Κρέων</speaker>
<l n="1340">αἰαῖ·</l>
<!-- two dochmiacs, marked lyric -->
<l>μεγάλα μοι θροεῖς πάθεα καὶ πόλει.</l>
<l>ὦ δώματʼ εἰσηκούσατʼ Οἰδίπου τάδε</l>
<l>παίδων ὁμοίαις συμφοραῖς ὀλωλότων;</l>
</sp>
<sp>
<speaker>Χορός</speaker>
<l>ὥστʼ ἂν δακρῦσαί γʼ, εἰ φρονοῦντʼ ἐτύγχανεν.</l>
</sp>
<sp>
<speaker>Κρέων</speaker>
<!-- dochmiacs -->
<l n="1345">οἴμοι ξυμφορᾶς βαρυποτμωτάτας,</l>
<l>
<del>οἴμοι κακῶν δύστηνος· ὦ τάλας ἐγώ.</del>
</l>
</sp>
<sp>
<speaker>Ἄγγελος</speaker>
<l>εἰ καὶ τὰ πρὸς τούτοισί γʼ εἰδείης κακά.</l>
</sp>
<sp>
<speaker>Κρέων</speaker>
<l>καὶ πῶς γένοιτʼ ἂν τῶνδε δυσποτμώτερα;</l>
</sp>
<sp>
<speaker>Ἄγγελος</speaker>
<l>τέθνηκʼ ἀδελφὴ σὴ δυοῖν παίδοιν μέτα.</l>
</sp>
</div2>
<div2 type="lyric">
<sp>
<speaker>Χορός</speaker>
<l n="1350">ἀνάγετʼ ἀνάγετε κωκυ-</l>
<l>τόν, ἐπὶ κάρα τε λευκοπήχεις κτύπους χεροῖν.</l>
</sp>
<sp>
<speaker>Κρέων</speaker>
<l>ὦ τλῆμον, οἷον τέρμονʼ, Ἰοκάστη, βίου</l>
<l>γάμων τε τῶν σῶν Σφιγγὸς αἰνιγμοὺς ἔτλης.</l>
<l>πῶς καὶ πέπρακται διπτύχων παίδων φόνος</l>
<l n="1355">ἀρᾶς τʼ ἀγώνισμʼ Οἰδίπου; σήμαινέ μοι.</l>
</sp>
<sp n="*)/aggelos">
<speaker>Ἄγγελος</speaker>
<l>τὰ μὲν πρὸ πύργων εὐτυχήματα χθονὸς</l>
<l>οἶσθʼ· οὐ μακρὰν γὰρ τειχέων περιπτυχαί.</l>
<l>
<del>ὥστʼ οὐχ ἅπαντά σʼ εἰδέναι τὰ δρώμενα.</del>
</l>
<l>ἐπεὶ δὲ χαλκέοις σῶμʼ ἐκοσμήσανθʼ ὅπλοις</l>
<l n="1360">οἱ τοῦ γέροντος Οἰδίπου νεανίαι,</l>
<l>ἔστησαν ἐλθόντʼ ἐς μέσον μεταίχμιον</l>
<l>
<del>δισσὼ στρατηγὼ καὶ διπλὼ στρατηλάτα</del>
</l>
<l>ὡς εἰς ἀγῶνα μονομάχου τʼ ἀλκὴν δορός.</l>
<l>βλέψας δʼ ἐπʼ Ἄργος ἧκε Πολυνείκης ἀράς·</l>
<l n="1365">ὦ πότνιʼ Ἥρα — σὸς γάρ εἰμʼ, ἐπεὶ γάμοις</l>
<l>ἔζευξʼ Ἀδράστου παῖδα καὶ ναίω χθόνα — </l>
<l>δός μοι κτανεῖν ἀδελφόν, ἀντήρη δʼ ἐμὴν</l>
<l>καθαιματῶσαι δεξιὰν νικηφόρον· — </l>
<l>
<del>αἴσχιστον αἰτῶν στέφανον, ὁμογενῆ κτανεῖν.</del>
</l>
<l n="1370">
<del>πολλοῖς δʼ ἐπῄει δάκρυα τῆς τύχης ὅση,</del>
</l>
<l>
<del>κἄβλεψαν ἀλλήλοισι διαδόντες κόρας.</del>
</l>
<l>Ἐτεοκλέης δὲ Παλλάδος χρυσάσπιδος</l>
<l>βλέψας πρὸς οἶκον ηὔξατʼ· ὦ Διὸς κόρη,</l>
<l>δὸς ἔγχος ἡμῖν καλλίνικον ἐκ χερὸς</l>
<l n="1375">ἐς στέρνʼ ἀδελφοῦ τῆσδʼ ἀπʼ ὠλένης βαλεῖν</l>
<l>κτανεῖν θʼ ὃς ἦλθε πατρίδα πορθήσων ἐμήν.</l>
<l>
<milestone ed="P" unit="para"/>ἐπεὶ δʼ ἀφείθη πυρσὸς ὣς Τυρσηνικῆς</l>
<l>σάλπιγγος ἠχὴ σῆμα φοινίου μάχης,</l>
<l>ᾖξαν δράμημα δεινὸν ἀλλήλοις ἔπι·</l>
<l n="1380">κάπροι δʼ ὅπως θήγοντες ἀγρίαν γένυν</l>
<l>ξυνῆψαν, ἀφρῷ διάβροχοι γενειάδας·</l>
<l>ᾖσσον δὲ λόγχαις· ἀλλʼ ὑφίζανον κύκλοις,</l>
<l>ὅπως σίδηρος ἐξολισθάνοι μάτην.</l>
<l>εἰ δʼ ὄμμʼ ὑπερσχὸν ἴτυος ἅτερος μάθοι,</l>
<l n="1385">λόγχην ἐνώμα, στόματι προφθῆναι θέλων.</l>
<l>ἀλλʼ εὖ προσῆγον ἀσπίδων κεγχρώμασιν</l>
<l>ὀφθαλμόν, ἀργὸν ὥστε γίγνεσθαι δόρυ.</l>
<l>πλείων δὲ τοῖς ὁρῶσιν ἐστάλασσʼ ἱδρὼς</l>
<l>ἢ τοῖσι δρῶσι, διὰ φίλων ὀρρωδίαν.</l>
<milestone ed="p" n="1390" unit="card"/>
<l n="1390">
<milestone ed="P" unit="para"/>Ἐτεοκλέης δὲ ποδὶ μεταψαίρων πέτρον</l>
<l>ἴχνους ὑπόδρομον, κῶλον ἐκτὸς ἀσπίδος</l>
<l>τίθησι· Πολυνείκης δʼ ἀπήντησεν δορί,</l>
<l>πληγὴν σιδήρῳ παραδοθεῖσαν εἰσιδών,</l>
<l>κνήμην τε διεπέρασεν Ἀργεῖον δόρυ·</l>
<l n="1395">στρατὸς δʼ ἀνηλάλαξε Δαναϊδῶν ἅπας.</l>
<l>κἀν τῷδε μόχθῳ γυμνὸν ὦμον εἰσιδὼν</l>
<l>ὁ πρόσθε τρωθεὶς στέρνα Πολυνείκους βίᾳ</l>
<l>διῆκε λόγχην, κἀπέδωκεν ἡδονὰς</l>
<l>Κάδμου πολίταις, ἀπὸ δʼ ἔθραυσʼ ἄκρον δόρυ.</l>
<l n="1400">ἐς δʼ ἄπορον ἥκων δορὸς ἐπὶ σκέλος πάλιν</l>
<l>χωρεῖ, λαβὼν δʼ ἀφῆκε μάρμαρον πέτρον</l>
<l>μέσον δʼ ἄκοντʼ ἔθραυσεν· ἐξ ἴσου δʼ Ἄρης</l>
<l>ἦν, κάμακος ἀμφοῖν χεῖρʼ ἀπεστερημένοιν.</l>
<l>
<milestone ed="P" unit="para"/>ἔνθεν δὲ κώπας ἁρπάσαντε φασγάνων</l>
<l n="1405">ἐς ταὐτὸν ἧκον, συμβαλόντε δʼ ἀσπίδας</l>
<l>πολὺν ταραγμὸν ἀμφιβάντʼ εἶχον μάχης.</l>
<l>καί πως νοήσας Ἐτεοκλῆς τὸ Θεσσαλὸν</l>
<l>ἐσήγαγεν σόφισμʼ ὁμιλίᾳ χθονός.</l>
<l>ἐξαλλαγεὶς γὰρ τοῦ παρεστῶτος πόνου,</l>
<l n="1410">λαιὸν μὲν ἐς τοὔπισθεν ἀμφέρει πόδα,</l>
<l>πρόσω τὰ κοῖλα γαστρὸς εὐλαβούμενος,</l>
<l>προβὰς δὲ κῶλον δεξιὸν διʼ ὀμφαλοῦ</l>
<l>καθῆκεν ἔγχος σφονδύλοις τʼ ἐνήρμοσεν.</l>
<l>ὁμοῦ δὲ κάμψας πλευρὰ καὶ νηδὺν τάλας</l>
<l n="1415">σὺν αἱματηραῖς σταγόσι Πολυνείκης πίτνει.</l>
<l>ὃ δʼ, ὡς κρατῶν δὴ καὶ νενικηκὼς μάχῃ,</l>
<l>ξίφος δικὼν ἐς γαῖαν ἐσκύλευέ νιν</l>
<l>τὸν νοῦν πρὸς αὑτὸν οὐκ ἔχων, ἐκεῖσε δέ.</l>
<l>ὃ καί νιν ἔσφηλʼ· ἔτι γὰρ ἐμπνέων βραχύ,</l>
<l n="1420">σῴζων σίδηρον ἐν λυγρῷ πεσήματι,</l>
<l>μόλις μέν, ἐξέτεινε δʼ εἰς ἧπαρ ξίφος.</l>
<l>Ἐτεοκλέους ὁ πρόσθε Πολυνείκης πεσών.</l>
<l>γαῖαν δʼ ὀδὰξ ἑλόντες ἀλλήλων πέλας</l>
<l>πίπτουσιν ἄμφω κοὐ διώρισαν κράτος.</l>
</sp>
<sp>
<speaker>Χορός</speaker>
<l n="1425">φεῦ φεῦ, κακῶν σῶν, Οἰδίπου, σʼ ὅσον στένω·</l>
<l>τὰς σὰς δʼ ἀρὰς ἔοικεν ἐκπλῆσαι θεός.</l>
</sp>
<milestone ed="p" n="1427" unit="card"/>
<sp n="*)/aggelos">
<speaker>Ἄγγελος</speaker>
<l>ἄκουε δή νυν καὶ τὰ πρὸς τούτοις κακά.</l>
<l>ἐπεὶ τέκνω πεσόντʼ ἐλειπέτην βίον,</l>
<l>ἐν τῷδε μήτηρ ἡ τάλαινα προσπίτνει</l>
<l n="1430">σὺν παρθένῳ τε καὶ προθυμίᾳ ποδός.</l>
<l>τετρωμένους δʼ ἰδοῦσα καιρίους σφαγὰς</l>
<l>ᾤμωξεν· ὦ τέκνʼ, ὑστέρα βοηδρόμος</l>
<l>πάρειμι. προσπίτνουσα δʼ ἐν μέρει τέκνα</l>
<l>ἔκλαιʼ, ἐθρήνει, τὸν πολὺν μαστῶν πόνον</l>
<l n="1435">στένουσʼ, ἀδελφή θʼ ἡ παρασπίζουσʼ ὁμοῦ·</l>
<l>ὦ γηροβοσκὼ μητρός, ὦ γάμους ἐμοὺς</l>
<l>προδόντʼ ἀδελφὼ φιλτάτω. στέρνων δʼ ἄπο</l>
<l>φύσημʼ ἀνεὶς δύσθνητον Ἐτεοκλῆς ἄναξ</l>
<l>ἤκουσε μητρός, κἀπιθεὶς ὑγρὰν χέρα</l>
<l n="1440">φωνὴν μὲν οὐκ ἀφῆκεν, ὀμμάτων δʼ ἄπο</l>
<l>προσεῖπε δακρύοις, ὥστε σημῆναι φίλα.</l>
<l>ὃ δʼ ἦν ἔτʼ ἔμπνους, πρὸς κασιγνήτην δʼ ἰδὼν</l>
<l>γραῖάν τε μητέρʼ εἶπε Πολυνείκης τάδε·</l>
<l>Ἀπωλόμεσθα, μῆτερ· οἰκτίρω δὲ σὲ</l>
<l n="1445">καὶ τήνδʼ ἀδελφὴν καὶ κασίγνητον νεκρόν.</l>
<l>φίλος γὰρ ἐχθρὸς ἐγένετʼ, ἀλλʼ ὅμως φίλος.</l>
<l>θάψον δέ μʼ, ὦ τεκοῦσα, καὶ σύ, σύγγονε,</l>
<l>ἐν γῇ πατρῴᾳ, καὶ πόλιν θυμουμένην</l>
<l>παρηγορεῖτον, ὡς τοσόνδε γοῦν τύχω</l>
<l n="1450">χθονὸς πατρῴας, κεἰ δόμους ἀπώλεσα.</l>
<l>ξυνάρμοσον δὲ βλέφαρά μου τῇ σῇ χερί,</l>
<l>μῆτερ — τίθησι δʼ αὐτὸς ὀμμάτων ἔπι — </l>
<l>καὶ χαίρετʼ· ἤδη γάρ με περιβάλλει σκότος.</l>
<milestone ed="p" n="1454" unit="card"/>
<l>
<milestone ed="P" unit="para"/>ἄμφω δʼ ἅμʼ ἐξέπνευσαν ἄθλιον βίον.</l>
<l n="1455">μήτηρ δʼ, ὅπως ἐσεῖδε τήνδε συμφοράν,</l>
<l>ὑπερπαθήσασʼ, ἥρπασʼ ἐκ νεκρῶν ξίφος</l>
<l>κἄπραξε δεινά· διὰ μέσου γὰρ αὐχένος</l>
<l>ὠθεῖ σίδηρον, ἐν δὲ τοῖσι φιλτάτοις</l>
<l>θανοῦσα κεῖται περιβαλοῦσʼ ἀμφοῖν χέρας.</l>
<l n="1460">
<milestone ed="P" unit="para"/>ἀνῇξε δʼ ὀρθὸς λαὸς εἰς ἔριν λόγων,</l>
<l>ἡμεῖς μὲν ὡς νικῶντα δεσπότην ἐμόν,</l>
<l>οἳ δʼ ὡς ἐκεῖνον. ἦν δʼ ἔρις στρατηλάταις,</l>
<l>οἳ μὲν πατάξαι πρόσθε Πολυνείκη δορί,</l>
<l>οἳ δʼ ὡς θανόντων οὐδαμοῦ νίκη πέλοι.</l>
<l n="1465">κἀν τῷδʼ ὑπεξῆλθʼ Ἀντιγόνη στρατοῦ δίχα.</l>
<l>οἳ δʼ εἰς ὅπλʼ ᾖσσον· εὖ δέ πως προμηθίᾳ</l>
<l>καθῆστο Κάδμου λαὸς ἀσπίδων ἔπι·</l>
<l>κἄφθημεν οὔπω τεύχεσιν πεφραγμένον</l>
<l>Ἀργεῖον ἐσπεσόντες ἐξαίφνης στρατόν.</l>
<l n="1470">κοὐδεὶς ὑπέστη, πεδία δʼ ἐξεπίμπλασαν</l>
<l>φεύγοντες, ἔρρει δʼ αἷμα μυρίων νεκρῶν</l>
<l>λόγχαις πιτνόντων. ὡς δʼ ἐνικῶμεν μάχῃ,</l>
<l>οἳ μὲν Διὸς τροπαῖον ἵστασαν βρέτας,</l>
<l>οἳ δʼ ἀσπίδας συλῶντες Ἀργείων νεκρῶν</l>
<l n="1475">σκυλεύματʼ εἴσω τειχέων ἐπέμπομεν.</l>
<l>ἄλλοι δὲ τοὺς θανόντας Ἀντιγόνης μέτα</l>
<l>νεκροὺς φέρουσιν ἐνθάδʼ οἰκτίσαι φίλοις.</l>
<l>πόλει δʼ ἀγῶνες οἳ μὲν εὐτυχέστατοι</l>
<l>τῇδʼ ἐξέβησαν, οἳ δὲ δυστυχέστατοι.</l>
</sp>
<milestone ed="p" n="1480" unit="card"/>
</div2>
<div2 type="anapests">
<sp>
<speaker>Χορός</speaker>
<l n="1480">οὐκ εἰς ἀκοὰς ἔτι δυστυχία</l>
<l>δώματος ἥκει· πάρα γὰρ λεύσσειν</l>
<l>πτώματα νεκρῶν τρισσῶν ἤδη</l>
<l>τάδε πρὸς μελάθροις κοινῷ θανάτῳ</l>
<l>σκοτίαν αἰῶνα λαχόντων.</l>
<milestone ed="p" n="1485" unit="card"/>
</sp>
</div2>
<div2 type="lyric">
<sp n="*)/antigo/nh">
<speaker>Ἀντιγόνη</speaker>
<l n="1485">οὐ προκαλυπτομένα βοτρυχώδεος</l>
<l>ἁβρὰ παρηίδος οὐδʼ ὑπὸ παρθενί-</l>
<l n="1488">ας τὸν ὑπὸ βλεφάροις φοίνικʼ, ἐρύθημα προσώπου,</l>
<l>αἰδομένα φέρομαι βάκχα νεκύ-</l>
<l n="1490">ων, κράδεμνα δικοῦσα κόμας ἀπʼ ἐ-</l>
<l>μᾶς, στολίδος κροκόεσσαν ἀνεῖσα τρυφάν,</l>
<l>ἁγεμόνευμα νεκροῖσι πολύστονον. αἰαῖ, ἰώ μοι.</l>
<l>ὦ Πολύνεικες, ἔφυς ἄρʼ ἐπώνυμος· ὤμοι μοι, Θῆβαι·</l>
<l n="1495">σὰ δʼ ἔρις — οὐκ ἔρις, ἀλλὰ φόνῳ φόνος — </l>
<l>Οἰδιπόδα δόμον ὤλεσε κρανθεῖσʼ</l>
<l>αἵματι δεινῷ, αἵματι λυγρῷ.</l>
<l>τίνα προσῳδὸν</l>
<l>ἢ τίνα μουσοπόλον στοναχὰν ἐπὶ</l>
<l n="1500">δάκρυσι δάκρυσιν, ὦ δόμος, ὦ δόμος,</l>
<l>ἀγκαλέσωμαι,</l>
<l>τρισσὰ φέρουσα τάδʼ αἵματα σύγγονα,</l>
<l>ματέρα καὶ τέκνα, χάρματʼ Ἐρινύος;</l>
<l>ἃ δόμον Οἰδιπόδα πρόπαν ὤλεσε,</l>
<l n="1505">τᾶς ἀγρίας ὅτε</l>
<l>δυσξυνέτου ξυνετὸν μέλος ἔγνω</l>
<l>Σφιγγὸς ἀοιδοῦ σῶμα φονεύσας.</l>
<l>ἰώ μοί μοι, πάτερ,</l>
<l>τίς Ἑλλὰς ἢ βάρβαρος ἢ</l>
<l n="1510">τῶν προπάροιθʼ εὐγενετᾶν</l>
<l>ἕτερος ἔτλα κακῶν τοσῶνδʼ</l>
<l>αἵματος ἁμερίου</l>
<l>τοιάδʼ ἄχεα φανερά;</l>
<l>τάλαινʼ, ὡς ἐλελίζει — </l>
<l n="1515">τίς ἄρʼ ὄρνις, ἢ δρυὸς ἢ</l>
<l>ἐλάτας ἀκροκόμοις ἀμφὶ κλάδοις ἑζομένα,</l>
<l>μονομάτορσιν ὀδυρμοῖς</l>
<l>ἐμοῖς ἄχεσι συνῳδός;</l>
<l>αἴλινον αἰάγμασιν ἃ</l>
<l n="1520">τοῖσδε προκλαίω μονάδʼ αἰ-</l>
<l>ῶνα διάξουσα τὸν αἰεὶ χρόνον ἐν</l>
<l>λειβομένοισιν δάκρυσιν <del>ἰαχήσω</del>.</l>
<l n="1524">τίνʼ ἐπὶ πρῶτον ἀπὸ χαί-</l>
<l n="1525">τας σπαραγμοῖς ἀπαρχὰς βάλω;</l>
<l>ματρὸς ἐμᾶς ἢ διδύμοι-</l>
<l>σι γάλακτος παρὰ μαστοῖς</l>
<l>ἢ πρὸς ἀδελ-</l>
<l>φῶν οὐλόμενʼ αἰκίσματα νεκρῶν;</l>
<milestone ed="p" n="1530" unit="card"/>
<l n="1530">
<milestone ed="P" unit="para"/>ὀτοτοτοῖ λεῖπε σοὺς</l>
<l>δόμους, ἀλαὸν ὄμμα φέρων,</l>
<l>πάτερ γεραιέ, δεῖξον,</l>
<l>Οἰδιπόδα, σὸν αἰῶνα μέλεον, ὃς † ἐπὶ</l>
<l>δώμασιν ἀέριον σκότον ὄμμασι †</l>
<l n="1535">σοῖσι βαλὼν ἕλκεις μακρόπνουν ζόαν.</l>
<l>κλύεις, ὦ κατʼ αὐλὰν</l>
<l>ἀλαίνων γεραιὸν</l>
<l>πόδʼ ἢ δεμνίοις δύ-</l>
<l>στανος ἰαύων;</l>
</sp>
<sp>
<speaker>Οἰδίπους</speaker>
<l>τί μʼ, ὦ παρθένε, βακτρεύμασι τυφλοῦ</l>
<l n="1540">ποδὸς ἐξάγαγες ἐς φῶς</l>
<l>λεχήρη σκοτίων ἐκ θαλάμων οἰκ-</l>
<l>τροτάτοισιν δακρύοισιν,</l>
<l>πολιὸν αἰθέρος ἀφανὲς εἴδωλον ἢ</l>
<l>νέκυν ἔνερθεν ἢ</l>
<l n="1545">πτανὸν ὄνειρον;</l>
</sp>
<sp>
<speaker>Ἀντιγόνη</speaker>
<l>δυστυχὲς ἀγγελίας ἔπος οἴσῃ,</l>
<l>πάτερ, οὐκέτι σοι τέκνα λεύσσει</l>
<l>φάος οὐδʼ ἄλοχος, παραβάκτροις</l>
<l>ἃ πόδα σὸν τυφλόπουν θεραπεύμασιν αἰὲν ἐμόχθει,</l>
<l n="1550">
<add>ὦ</add> πάτερ, ὤμοι.</l>
</sp>
<sp>
<speaker>Οἰδίπους</speaker>
<l>ὤμοι ἐμῶν παθέων· πάρα γὰρ στενάχειν τάδʼ, ἀυτεῖν.</l>
<l>τρισσαὶ ψυχαί· ποίᾳ μοίρᾳ</l>
<l n="1554">πῶς ἔλιπον φάος; ὦ τέκνον, αὔδα.</l>
<milestone ed="p" n="1555" unit="card"/>
</sp>
<sp>
<speaker>Ἀντιγόνη</speaker>
<l n="1555">οὐκ ἐπʼ ὀνείδεσιν οὐδʼ ἐπιχάρμασιν,</l>
<l>ἀλλʼ ὀδύναισι λέγω· σὸς ἀλάστωρ</l>
<l>ξίφεσιν βρίθων</l>
<l>καὶ πυρὶ καὶ σχετλίαισι μάχαις ἐπὶ παῖδας ἔβα σούς,</l>
<l>ὦ πάτερ, ὤ μοι.</l>
</sp>
<sp>
<speaker>Οἰδίπους</speaker>
<l n="1560">αἰαῖ.</l>
</sp>
<sp>
<speaker>Ἀντιγόνη</speaker>
<l>τί τάδε καταστένεις,</l>
</sp>
<sp>
<speaker>Οἰδίπους</speaker>
<l>τέκνα.</l>
</sp>
<sp>
<speaker>Ἀντιγόνη</speaker>
<l>διʼ ὀδύνας ἔβας·</l>
<l>εἰ δὲ τέθριππά γʼ ἔθʼ ἅρματα λεύσσων</l>
<l>ἀελίου τάδε σώματα νεκρῶν</l>
<l>ὄμματος αὐγαῖς σαῖς ἐπενώμας — </l>
</sp>
<sp>
<speaker>Οἰδίπους</speaker>
<l n="1565">τῶν μὲν ἐμῶν τεκέων φανερὸν κακόν·</l>
<l>ἁ δὲ τάλαινʼ ἄλοχος τίνι μοι, τέκνον, ὤλετο μοίρᾳ;</l>
</sp>
<sp>
<speaker>Ἀντιγόνη</speaker>
<l>δάκρυα γοερὰ</l>
<l>φανερὰ πᾶσι τιθεμένα,</l>
<l>τέκεσι μαστὸν ἔφερεν ἔφερεν</l>
<l>ἱκέτις ἱκέτιν ὀρομένα.</l>
<l n="1570">ηὗρε δʼ ἐν Ἠλέκτραισι πύλαις τέκνα</l>
<l>λωτοτρόφον κατὰ λείμακα λόγχαις,</l>
<l>κοινὸν ἐνυάλιον,</l>
<l>μάτηρ, ὥστε λέοντας ἐναύλους,</l>
<l>μαρναμένους ἐπὶ τραύμασιν, αἵματος</l>
<l n="1575">ἤδη ψυχρὰν λοιβὰν φονίαν,</l>
<l>ἃν ἔλαχʼ Ἅιδας, ὤπασε δʼ Ἄρης·</l>
<l>χαλκόκροτον δὲ λαβοῦσα νεκρῶν πάρα φάσγανον εἴσω</l>
<l>σαρκὸς ἔβαψεν, ἄχει δὲ τέκνων ἔπεσʼ ἀμφὶ τέκνοισι.</l>
<l>πάντα δʼ ἐν ἄματι τῷδε συνάγαγεν,</l>
<l n="1580">ὦ πάτερ, ἁμετέροισι δόμοισιν ἄχη θεὸς ὃς</l>
<l>τάδε τελευτᾷ.</l>
</sp>
</div2>
<div2 type="iambic">
<milestone ed="p" n="1582" unit="card"/>
<sp>
<speaker>Χορός</speaker>
<l>πολλῶν κακῶν κατῆρξεν Οἰδίπου δόμοις</l>
<l>τόδʼ ἦμαρ· εἴη δʼ εὐτυχέστερος βίος.</l>
</sp>
<sp>
<speaker>Κρέων</speaker>
<l>οἴκτων μὲν ἤδη λήγεθʼ, ὡς ὥρα τάφου</l>
<l n="1585">μνήμην τίθεσθαι· τόνδε δʼ, Οἰδίπου, λόγον</l>
<l>ἄκουσον· ἀρχὰς τῆσδε γῆς ἔδωκέ μοι</l>
<l>Ἐτεοκλέης παῖς σός, γάμων φερνὰς διδοὺς</l>
<l>Αἵμονι κόρης τε λέκτρον Ἀντιγόνης σέθεν.</l>
<l>οὐκ οὖν σʼ ἐάσω τήνδε γῆν οἰκεῖν ἔτι·</l>
<l n="1590">σαφῶς γὰρ εἶπε Τειρεσίας οὐ μή ποτε</l>
<l>σοῦ τήνδε γῆν οἰκοῦντος εὖ πράξειν πόλιν.</l>
<l>ἀλλʼ ἐκκομίζου. καὶ τάδʼ οὐχ ὕβρει λέγω</l>
<l>οὐδʼ ἐχθρὸς ὢν σός, διὰ δὲ τοὺς ἀλάστορας</l>
<l>τοὺς σοὺς δεδοικὼς μή τι γῆ πάθῃ κακόν.</l>
</sp>
<sp>
<speaker>Οἰδίπους</speaker>
<l n="1595">ὦ μοῖρʼ, ἀπʼ ἀρχῆς ὥς μʼ ἔφυσας ἄθλιον</l>
<l>καὶ τλήμονʼ, εἴ τις ἄλλος ἀνθρώπων ἔφυ·</l>
<l>ὃν καὶ πρὶν ἐς φῶς μητρὸς ἐκ γονῆς μολεῖν,</l>
<l>ἄγονον Ἀπόλλων Λαΐῳ μʼ ἐθέσπισεν</l>
<l>φονέα γενέσθαι πατρός· ὦ τάλας ἐγώ.</l>
<l n="1600">ἐπεὶ δʼ ἐγενόμην, αὖθις ὁ σπείρας πατὴρ</l>
<l>κτείνει με νομίσας πολέμιον πεφυκέναι·</l>
<l>χρῆν γὰρ θανεῖν νιν ἐξ ἐμοῦ· πέμπει δέ με</l>
<l>μαστὸν ποθοῦντα θηρσὶν ἄθλιον βοράν·</l>
<l>οὗ σῳζόμεσθα — Ταρτάρου γὰρ ὤφελεν</l>
<l n="1605">ἐλθεῖν Κιθαιρὼν εἰς ἄβυσσα χάσματα,</l>
<l>ὅς μʼ οὐ διώλεσʼ, ἀλλὰ     <gap/>
</l>
<l n="1606a">
<gap/> δουλεῦσαί τέ μοι</l>
<l n="1607">δαίμων ἔδωκε Πόλυβον ἀμφὶ δεσπότην.</l>
<l>κτανὼν δʼ ἐμαυτοῦ πατέρʼ ὁ δυσδαίμων ἐγὼ</l>
<l>ἐς μητρὸς ἦλθον τῆς ταλαιπώρου λέχος,</l>
<l n="1610">παῖδάς τʼ ἀδελφοὺς ἔτεκον, οὓς ἀπώλεσα,</l>
<l>ἀρὰς παραλαβὼν Λαΐου καὶ παισὶ δούς.</l>
<l>οὐ γὰρ τοσοῦτον ἀσύνετος πέφυκʼ ἐγὼ</l>
<l>ὥστʼ εἰς ἔμʼ ὄμματʼ ἔς τʼ ἐμῶν παίδων βίον</l>
<l>ἄνευ θεῶν του ταῦτʼ ἐμηχανησάμην.</l>
<l n="1615">
<milestone ed="P" unit="para"/>εἶἑν· τί δράσω δῆθʼ ὁ δυσδαίμων ἐγώ;</l>
<l>τίς ἡγεμών μοι ποδὸς ὁμαρτήσει τυφλοῦ;</l>
<l>ἥδʼ ἡ θανοῦσα; ζῶσά γʼ ἂν σάφʼ οἶδʼ ὅτι.</l>
<l>ἀλλʼ εὔτεκνος ξυνωρίς; ἀλλʼ οὐκ ἔστι μοι.</l>
<l>ἀλλʼ ἔτι νεάζων αὐτὸς εὕροιμʼ ἂν βίον;</l>
<l n="1620">πόθεν; τί μʼ ἄρδην ὧδʼ ἀποκτείνεις, Κρέον;</l>
<l>ἀποκτενεῖς γάρ, εἴ με γῆς ἔξω βαλεῖς.</l>
<l>οὐ μὴν ἑλίξας γʼ ἀμφὶ σὸν χεῖρας γόνυ</l>
<l>κακὸς φανοῦμαι· τὸ γὰρ ἐμόν ποτʼ εὐγενὲς</l>
<l>οὐκ ἂν προδοίην, οὐδέ περ πράσσων κακῶς.</l>
</sp>
<milestone ed="p" n="1625" unit="card"/>
<sp>
<speaker>Κρέων</speaker>
<l n="1625">σοί τʼ εὖ λέλεκται γόνατα μὴ χρῴζειν ἐμά,</l>
<l>ἐγὼ δὲ ναίειν σʼ οὐκ ἐάσαιμʼ ἂν χθόνα.</l>
<l>νεκρῶν δὲ τῶνδε τὸν μὲν ἐς δόμους χρεὼν</l>
<l>ἤδη κομίζειν, τόνδε δʼ, ὃς πέρσων πόλιν</l>
<l>πατρίδα σὺν ἄλλοις ἦλθε, Πολυνείκους νέκυν</l>
<l n="1630">ἐκβάλετʼ ἄθαπτον τῆσδʼ ὅρων ἔξω χθονός.</l>
<l>κηρύξεται δὲ πᾶσι Καδμείοις τάδε·</l>
<l>ὃς ἂν νεκρὸν τόνδʼ ἢ καταστέφων ἁλῷ</l>
<l>ἢ γῇ καλύπτων, θάνατον ἀνταλλάξεται.</l>
<l>
<del>ἐᾶν δʼ ἄκλαυτον, ἄταφον, οἰωνοῖς βοράν.</del>
</l>
<l n="1635">σὺ δʼ ἐκλιποῦσα τριπτύχους θρήνους νεκρῶν</l>
<l>κόμιζε σαυτήν, Ἀντιγόνη, δόμων ἔσω</l>
<l>καὶ παρθενεύου τὴν ἰοῦσαν ἡμέραν</l>
<l>μένουσʼ, ἐν ᾗ σε λέκτρον Αἵμονος μένει.</l>
</sp>
<sp>
<speaker>Ἀντιγόνη</speaker>
<l>ὦ πάτερ, ἐν οἵοις κείμεθʼ ἄθλιοι κακοῖς.</l>
<l n="1640">ὥς σε στενάζω τῶν τεθνηκότων πλέον·</l>
<l>οὐ γὰρ τὸ μέν σοι βαρὺ κακῶν, τὸ δʼ οὐ βαρύ,</l>
<l>ἀλλʼ εἰς ἅπαντα δυστυχὴς ἔφυς, πάτερ.</l>
<l>ἀτὰρ σʼ ἐρωτῶ τὸν νεωστὶ κοίρανον·</l>
<l>τί τόνδʼ ὑβρίζεις πατέρʼ ἀποστέλλων χθονός;</l>
<l n="1645">τί θεσμοποιεῖς ἐπὶ ταλαιπώρῳ νεκρῷ;</l>
</sp>
<sp>
<speaker>Κρέων</speaker>
<l>Ἐτεοκλέους βουλεύματʼ, οὐχ ἡμῶν, τάδε.</l>
</sp>
<sp>
<speaker>Ἀντιγόνη</speaker>
<l>ἄφρονά γε, καὶ σὺ μῶρος ὃς ἐπίθου τάδε.</l>
</sp>
<sp>
<speaker>Κρέων</speaker>
<l>πῶς; τἀντεταλμένʼ οὐ δίκαιον ἐκπονεῖν;</l>
</sp>
<sp>
<speaker>Ἀντιγόνη</speaker>
<l>οὔκ, ἢν πονηρά γʼ ᾖ κακῶς τʼ εἰρημένα.</l>
</sp>
<sp>
<speaker>Κρέων</speaker>
<l n="1650">τί δʼ; οὐ δικαίως ὅδε κυσὶν δοθήσεται;</l>
</sp>
<sp>
<speaker>Ἀντιγόνη</speaker>
<l>οὐκ ἔννομον γὰρ τὴν δίκην πράσσεσθέ νιν.</l>
</sp>
<sp>
<speaker>Κρέων</speaker>
<l>εἴπερ γε πόλεως ἐχθρὸς ἦν οὐκ ἐχθρὸς ὤν.</l>
</sp>
<sp>
<speaker>Ἀντιγόνη</speaker>
<l>οὐκοῦν ἔδωκε τῇ τύχῃ τὸν δαίμονα.</l>
</sp>
<sp>
<speaker>Κρέων</speaker>
<l>καὶ τῷ τάφῳ νυν τὴν δίκην παρασχέτω.</l>
</sp>
<sp>
<speaker>Ἀντιγόνη</speaker>
<l n="1655">τί πλημμελήσας, τὸ μέρος εἰ μετῆλθε γῆς;</l>
</sp>
<sp>
<speaker>Κρέων</speaker>
<l>ἄταφος ὅδʼ ἁνήρ, ὡς μάθῃς, γενήσεται.</l>
</sp>
<sp>
<speaker>Ἀντιγόνη</speaker>
<l>ἐγώ σφε θάψω, κἂν ἀπεννέπῃ πόλις.</l>
</sp>
<sp>
<speaker>Κρέων</speaker>
<l>σαυτὴν ἄρʼ ἐγγὺς τῷδε συνθάψεις νεκρῷ.</l>
</sp>
<sp>
<speaker>Ἀντιγόνη</speaker>
<l>ἀλλʼ εὐκλεές τοι δύο φίλω κεῖσθαι πέλας.</l>
</sp>
<sp>
<speaker>Κρέων</speaker>
<l n="1660">λάζυσθε τήνδε κἀς δόμους κομίζετε.</l>
</sp>
<sp>
<speaker>Ἀντιγόνη</speaker>
<l>οὐ δῆτʼ, ἐπεὶ τοῦδʼ οὐ μεθήσομαι νεκροῦ.</l>
</sp>
<sp>
<speaker>Κρέων</speaker>
<l>ἔκρινʼ ὁ δαίμων, παρθένʼ, οὐχ ἃ σοὶ δοκεῖ.</l>
</sp>
<sp>
<speaker>Ἀντιγόνη</speaker>
<l>κἀκεῖνο κέκριται, μὴ ἐφυβρίζεσθαι νεκρούς.</l>
</sp>
<sp>
<speaker>Κρέων</speaker>
<l>ὡς οὔτις ἀμφὶ τῷδʼ ὑγρὰν θήσει κόνιν.</l>
</sp>
<sp>
<speaker>Ἀντιγόνη</speaker>
<l n="1665">ναὶ πρός σε τῆσδε μητρὸς Ἰοκάστης, Κρέον.</l>
</sp>
<sp>
<speaker>Κρέων</speaker>
<l>μάταια μοχθεῖς· οὐ γὰρ ἂν τύχοις τάδε.</l>
</sp>
<sp>
<speaker>Ἀντιγόνη</speaker>
<l>σὺ δʼ ἀλλὰ νεκρῷ λουτρὰ περιβαλεῖν μʼ ἔα.</l>
</sp>
<sp>
<speaker>Κρέων</speaker>
<l>ἓν τοῦτʼ ἂν εἴη τῶν ἀπορρήτων πόλει.</l>
</sp>
<sp>
<speaker>Ἀντιγόνη</speaker>
<l>ἀλλʼ ἀμφὶ τραύματʼ ἄγρια τελαμῶνας βαλεῖν.</l>
</sp>
<sp>
<speaker>Κρέων</speaker>
<l n="1670">οὐκ ἔσθʼ ὅπως σὺ τόνδε τιμήσεις νέκυν.</l>
</sp>
<sp>
<speaker>Ἀντιγόνη</speaker>
<l>ὦ φίλτατʼ, ἀλλὰ στόμα γε σὸν προσπτύξομαι.</l>
<milestone ed="p" n="1672" unit="card"/>
</sp>
<sp>
<speaker>Κρέων</speaker>
<l>οὐ μὴ ἐς γάμους σοὺς συμφορὰν κτήσῃ γόοις.</l>
</sp>
<sp>
<speaker>Ἀντιγόνη</speaker>
<l>ἦ γὰρ γαμοῦμαι ζῶσα παιδὶ σῷ ποτε;</l>
</sp>
<sp>
<speaker>Κρέων</speaker>
<l>πολλή σʼ ἀνάγκη· ποῖ γὰρ ἐκφεύξῃ λέχος;</l>
</sp>
<sp>
<speaker>Ἀντιγόνη</speaker>
<l n="1675">νὺξ ἆρʼ ἐκείνη Δαναΐδων μʼ ἕξει μίαν.</l>
</sp>
<sp>
<speaker>Κρέων</speaker>
<l>εἶδες τὸ τόλμημʼ οἷον ἐξωνείδισεν;</l>
</sp>
<sp>
<speaker>Ἀντιγόνη</speaker>
<l>ἴστω σίδηρος ὅρκιόν τέ μοι ξίφος.</l>
</sp>
<sp>
<speaker>Κρέων</speaker>
<l>τί δʼ ἐκπροθυμῇ τῶνδʼ ἀπηλλάχθαι γάμων;</l>
</sp>
<sp>
<speaker>Ἀντιγόνη</speaker>
<l>συμφεύξομαι τῷδʼ ἀθλιωτάτῳ πατρί.</l>
</sp>
<sp>
<speaker>Κρέων</speaker>
<l n="1680">γενναιότης σοι, μωρία δʼ ἔνεστί τις.</l>
</sp>
<sp>
<speaker>Ἀντιγόνη</speaker>
<l>καὶ ξυνθανοῦμαί γʼ, ὡς μάθῃς περαιτέρω.</l>
</sp>
<sp>
<speaker>Κρέων</speaker>
<l>ἴθʼ, οὐ φονεύσεις παῖδʼ ἐμόν, λίπε χθόνα.</l>
</sp>
<sp>
<speaker>Οἰδίπους</speaker>
<l>ὦ θύγατερ, αἰνῶ μέν σε τῆς προθυμίας.</l>
</sp>
<sp>
<speaker>Ἀντιγόνη</speaker>
<l>ἀλλʼ εἰ γαμοίμην, σὺ δὲ μόνος φεύγοις, πάτερ;</l>
</sp>
<sp>
<speaker>Οἰδίπους</speaker>
<l n="1685">μένʼ εὐτυχοῦσα, τἄμʼ ἐγὼ στέρξω κακά.</l>
</sp>
<sp>
<speaker>Ἀντιγόνη</speaker>
<l>καὶ τίς σε τυφλὸν ὄντα θεραπεύσει, πάτερ;</l>
</sp>
<sp>
<speaker>Οἰδίπους</speaker>
<l>πεσὼν ὅπου μοι μοῖρα κείσομαι πέδῳ.</l>
</sp>
<sp>
<speaker>Ἀντιγόνη</speaker>
<l>ὁ δʼ Οἰδίπους ποῦ καὶ τὰ κλείνʼ αἰνίγματα;</l>
</sp>
<sp>
<speaker>Οἰδίπους</speaker>
<l>ὄλωλʼ· ἓν ἦμάρ μʼ ὤλβισʼ, ἓν δʼ ἀπώλεσεν.</l>
</sp>
<sp>
<speaker>Ἀντιγόνη</speaker>
<l n="1690">οὔκουν μετασχεῖν κἀμὲ δεῖ τῶν σῶν κακῶν;</l>
</sp>
<sp>
<speaker>Οἰδίπους</speaker>
<l>αἰσχρὰ φυγὴ θυγατρὶ σὺν τυφλῷ πατρί.</l>
</sp>
<sp>
<speaker>Ἀντιγόνη</speaker>
<l>οὔ, σωφρονούσῃ γʼ, ἀλλὰ γενναία, πάτερ.</l>
</sp>
<sp>
<speaker>Οἰδίπους</speaker>
<l>προσάγαγέ νύν με, μητρὸς ὡς ψαύσω σέθεν.</l>
</sp>
<sp>
<speaker>Ἀντιγόνη</speaker>
<l>ἰδού, γεραιᾶς φιλτάτης ψαῦσον χερί.</l>
</sp>
<sp>
<speaker>Οἰδίπους</speaker>
<l n="1695">ὦ μῆτερ, ὦ ξυνάορʼ ἀθλιωτάτη.</l>
</sp>
<sp>
<speaker>Ἀντιγόνη</speaker>
<l>οἰκτρὰ πρόκειται, πάντʼ ἔχουσʼ ὁμοῦ κακά.</l>
</sp>
<sp>
<speaker>Οἰδίπους</speaker>
<l>Ἐτεοκλέους δὲ πτῶμα Πολυνείκους τε ποῦ;</l>
</sp>
<sp>
<speaker>Ἀντιγόνη</speaker>
<l>τώδʼ ἐκτάδην σοι κεῖσθον ἀλλήλοιν πέλας.</l>
</sp>
<sp>
<speaker>Οἰδίπους</speaker>
<l>πρόσθες τυφλὴν χεῖρʼ ἐπὶ πρόσωπα δυστυχῆ.</l>
</sp>
<sp>
<speaker>Ἀντιγόνη</speaker>
<l n="1700">ἰδού, θανόντων σῶν τέκνων ἅπτου χερί.</l>
</sp>
<sp>
<speaker>Οἰδίπους</speaker>
<l>ὦ φίλα πεσήματʼ ἄθλιʼ ἀθλίου πατρός.</l>
</sp>
<sp>
<speaker>Ἀντιγόνη</speaker>
<l>ὦ φίλτατον δῆτʼ ὄνομα Πολυνείκους ἐμοί.</l>
</sp>
<sp>
<speaker>Οἰδίπους</speaker>
<l>νῦν χρησμός, ὦ παῖ, Λοξίου περαίνεται.</l>
</sp>
<sp>
<speaker>Ἀντιγόνη</speaker>
<l>ὁ ποῖος; ἀλλʼ ἦ πρὸς κακοῖς ἐρεῖς κακά;</l>
</sp>
<sp>
<speaker>Οἰδίπους</speaker>
<l n="1705">ἐν ταῖς Ἀθήναις κατθανεῖν μʼ ἀλώμενον.</l>
</sp>
<sp>
<speaker>Ἀντιγόνη</speaker>
<l>ποῦ; τίς σε πύργος Ἀτθίδος προσδέξεται;</l>
</sp>
<sp>
<speaker>Οἰδίπους</speaker>
<l>ἱερὸς Κολωνός, δώμαθʼ ἱππίου θεοῦ.</l>
<l>ἀλλʼ εἶα, τυφλῷ τῷδʼ ὑπηρέτει πατρί,</l>
<l>ἐπεὶ προθυμῇ τῆσδε κοινοῦσθαι φυγῆς.</l>
</sp>
<milestone ed="p" n="1710" unit="card"/>
</div2>
<div2 type="lyric">
<sp>
<speaker>Ἀντιγόνη</speaker>
<l n="1710">ἴθʼ ἐς φυγὰν τάλαιναν· ὄρεγε χέρα φίλαν,</l>
<l>πάτερ γεραιέ, πομπίμαν</l>
<l>ἔχων ἔμʼ ὥστε ναυσίπομπον αὔραν.</l>
</sp>
<sp>
<speaker>Οἰδίπους</speaker>
<l>
<add>ἰδοὺ</add> ἰδού, πορεύομαι·</l>
<l n="1715">τέκνον, σύ μοι ποδαγὸς ἀθλία γενοῦ.</l>
</sp>
<sp>
<speaker>Ἀντιγόνη</speaker>
<l>γενόμεθα γενόμεθʼ, ἄθλιαί</l>
<l>γε δῆτα Θηβαιᾶν μάλιστα παρθένων.</l>
</sp>
<sp>
<speaker>Οἰδίπους</speaker>
<l>πόθι γεραιὸν ἴχνος τίθημι;</l>
<l>βάκτρα πρόσφερʼ, ὦ τέκνον.</l>
</sp>
<sp>
<speaker>Ἀντιγόνη</speaker>
<l n="1720">τᾷδε τᾷδε βᾶθί μοι,</l>
<l>τᾷδε τᾷδε πόδα τιθείς,</l>
<l>ὥστʼ ὄνειρον ἰσχύν.</l>
</sp>
<sp>
<speaker>Οἰδίπους</speaker>
<l>ἰὼ ἰώ, δυστυχεστάτας φυγὰς</l>
<l>ἐλαύνων τὸν γέροντά μʼ ἐκ πάτρας.</l>
<l n="1725">ἰὼ ἰώ, δεινὰ δείνʼ ἐγὼ τλάς.</l>
</sp>
<sp>
<speaker>Ἀντιγόνη</speaker>
<l>τί τλάς; τί τλάς; οὐχ ὁρᾷ Δίκα κακούς,</l>
<l>οὐδʼ ἀμείβεται βροτῶν ἀσυνεσίας.</l>
</sp>
<sp>
<speaker>Οἰδίπους</speaker>
<l>ὅδʼ εἰμὶ μοῦσαν ὃς ἐπὶ καλ-</l>
<l>λίνικον οὐράνιον ἔβαν</l>
<l n="1730">
<add>μειξο</add>παρθένου κόρας</l>
<l>αἴνιγμʼ ἀσύνετον εὑρών.</l>
</sp>
<sp>
<speaker>Ἀντιγόνη</speaker>
<l>Σφιγγὸς ἀναφέρεις ὄνειδος.</l>
<l>ἄπαγε τὰ πάρος εὐτυχήματʼ αὐδῶν.</l>
<l>τάδε σʼ ἐπέμενε μέλεα πάθεα</l>
<l n="1735">φυγάδα πατρίδος ἄπο γενόμενον,</l>
<l>ὦ πάτερ, θανεῖν που.</l>
<l>
<milestone ed="P" unit="para"/>ποθεινὰ δάκρυα παρὰ φίλαισι παρθένοις</l>
<l>λιποῦσʼ ἄπειμι πατρίδος ἀποπρὸ γαίας</l>
<l>ἀπαρθένευτʼ ἀλωμένα.</l>
<l n="1740">φεῦ τὸ χρήσιμον φρενῶν</l>
<l>ἐς πατρός γε συμφορὰς</l>
<l>εὐκλεᾶ με θήσει·</l>
<l>τάλαινʼ ἐγὼ <add>σῶν</add> συγγόνου θʼ ὑβρισμάτων,</l>
<l>ὃς ἐκ δόμων νέκυς ἄθαπτος οἴχεται</l>
<l n="1745">μέλεος, ὅν, εἴ με καὶ θανεῖν, πάτερ, χρεών,</l>
<l>σκότια γᾷ καλύψω.</l>
</sp>
<sp>
<speaker>Οἰδίπους</speaker>
<l>πρὸς ἥλικας φάνηθι σάς.</l>
</sp>
<sp>
<speaker>Ἀντιγόνη</speaker>
<l>ἅλις ὀδυρμάτων ἐμῶν.</l>
</sp>
<sp>
<speaker>Οἰδίπους</speaker>
<l>σὺ δʼ ἀμφὶ βωμίους λιτὰς — </l>
</sp>
<sp>
<speaker>Ἀντιγόνη</speaker>
<l n="1750">κόρον ἔχουσʼ ἐμῶν κακῶν.</l>
</sp>
<sp>
<speaker>Οἰδίπους</speaker>
<l>ἴθʼ ἀλλὰ Βρόμιος ἵνα τε σηκὸς</l>
<l>ἄβατος ὄρεσι μαινάδων.</l>
</sp>
<sp>
<speaker>Ἀντιγόνη</speaker>
<l>Καδμείαν ᾧ νεβρίδα</l>
<l>στολιδωσαμένα ποτʼ ἐγὼ Σεμέλας</l>
<l n="1756">θίασον ἱερὸν ὄρεσιν ἀνεχόρευσα,</l>
<l>χάριν ἀχάριτον ἐς θεοὺς διδοῦσα;</l>
</sp>
<milestone ed="p" n="1758" unit="card"/>
</div2>
<div2 type="trochees">
<sp>
<speaker>Οἰδίπους</speaker>
<l>ὦ πάτρας κλεινῆς πολῖται, λεύσσετʼ, Οἰδίπους ὅδε,</l>
<l>ὃς τὰ κλείνʼ αἰνίγματʼ ἔγνω καὶ μέγιστος ἦν ἀνήρ,</l>
<l n="1760">ὃς μόνος Σφιγγὸς κατέσχον τῆς μιαιφόνου κράτη,</l>
<l>νῦν ἄτιμος αὐτὸς οἰκτρὸς ἐξελαύνομαι χθονός.</l>
<l>ἀλλὰ γὰρ τί ταῦτα θρηνῶ καὶ μάτην ὀδύρομαι;</l>
<l>τὰς γὰρ ἐκ θεῶν ἀνάγκας θνητὸν ὄντα δεῖ φέρειν.</l>
<milestone ed="p" n="1764" unit="card"/>
</sp>
</div2>
<div2 type="anapests">
<sp>
<speaker>Χορός</speaker>
<l>ὦ μέγα σεμνὴ Νίκη, τὸν ἐμὸν</l>
<l n="1765">βίοτον κατέχοις</l>
<l>καὶ μὴ λήγοις στεφανοῦσα.</l>
</sp>
</div2>
</div1>
</body>
</text>
</TEI.2>
