<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title type="work" n="Orest.">Orestes</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 3</title>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>Judith Nelson</name>
<resp>tagging</resp>
</respStmt>
<item>Basic SGML tagging</item>
</change>
<change>
<date>8/92</date>
<respStmt>
<name>W. Merrill</name>
<resp>ed.</resp>
</respStmt>
<item>check tagging</item>
</change>
<change>
<date>6/95</date>
<respStmt>
<name>Lisa Cerrato</name>
<resp>ed.</resp>
</respStmt>
<item>Added speaker tags where needed.</item>
</change>
<change>
<date>10/98</date>
<respStmt>
<name>W. Merrill</name>
<resp>ed.</resp>
</respStmt>
<item>Fixed cardbreaks at 280, 1473, 1549; added line nos. 274b, 276b, 1472b, 1545b.</item>
</change>
<change>
<date>14-Jan-00</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: eur.orest_murray_gk.xml,v $
Revision 1.1  2013-09-13 11:17:32  balmas01
moving Greg's work-in-progress on CTS-izing greco-roman collection texts to a Work directory

Revision 1.5  2013-06-13 12:41:24  gcrane
tagging now should be compatible with CTS

Revision 1.4  2012-02-14 18:12:30  ajones06
Standardized and in a few cases added in header info.

Revision 1.3  2011-09-07 13:57:46  rsingh04 adding rend=displayNum to lb tags

Revision 1.2  2011-01-13 03:38:26  gcrane more refinements making these files SDL compatible

Revision 1.1  2010-12-25 19:01:42  gcrane our existing files but with L tags converted to LB milestones --

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:28  packel removed stray item tags

Revision 1.1  2005/07/25 14:34:42  packel
Converted to XML

Revision 1.10  2004/04/21 20:27:28  mimno added card 1s

Revision 1.9  2003/09/09 18:02:08  amahoney put spaces around em-dash entity so as not to confuse morphology stuff

Revision 1.8  2003/07/01 22:16:11  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.7  2000/03/04 20:34:34  dasmith
Added separate funder entity to TEI header.

Revision 1.6  2000/02/17 15:51:39  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.5  2000/01/14 21:41:40  amahoney bring up to P3

</item>
</change>
</revisionDesc>
</teiHeader>
<text lang="greek">
<body>
<div1 type="episode">
<milestone ed="p" n="1" unit="card"/>
<sp n="*)hle/ktra">
<speaker>Ἠλέκτρα</speaker>
<l>Οὐκ ἔστιν οὐδὲν δεινὸν ὧδʼ εἰπεῖν ἔπος</l>
<l>οὐδὲ πάθος οὐδὲ ξυμφορὰ θεήλατος,</l>
<l>ἧς οὐκ ἂν ἄραιτʼ ἄχθος ἀνθρώπου φύσις.</l>
<l>ὁ γὰρ μακάριος — κοὐκ ὀνειδίζω τύχας — </l>
<l n="5">Διὸς πεφυκώς, ὡς λέγουσι, Τάνταλος</l>
<l>κορυφῆς ὑπερτέλλοντα δειμαίνων πέτρον</l>
<l>ἀέρι ποτᾶται· καὶ τίνει ταύτην δίκην,</l>
<l>ὡς μὲν λέγουσιν, ὅτι θεοῖς ἄνθρωπος ὢν</l>
<l>κοινῆς τραπέζης ἀξίωμʼ ἔχων ἴσον,</l>
<l n="10">ἀκόλαστον ἔσχε γλῶσσαν, αἰσχίστην νόσον.</l>
<l>οὗτος φυτεύει Πέλοπα, τοῦ δʼ Ἀτρεὺς ἔφυ,</l>
<l>ᾧ στέμματα ξήνασʼ ἐπέκλωσεν θεὰ</l>
<l>ἔριν, Θυέστῃ πόλεμον ὄντι συγγόνῳ</l>
<l>θέσθαι. τί τἄρρητʼ ἀναμετρήσασθαί με δεῖ;</l>
<l n="15">ἔδαισε δʼ οὖν νιν τέκνʼ ἀποκτείνας Ἀτρεύς.</l>
<l>Ἀτρέως δέ· τὰς γὰρ ἐν μέσῳ σιγῶ τύχας·</l>
<l>ὁ κλεινός, εἰ δὴ κλεινός, Ἀγαμέμνων ἔφυ</l>
<l>Μενέλεώς τε Κρήσσης μητρὸς Ἀερόπης ἄπο.</l>
<l>γαμεῖ δʼ ὃ μὲν δὴ τὴν θεοῖς στυγουμένην</l>
<l n="20">Μενέλαος Ἑλένην, ὃ δὲ Κλυταιμήστρας λέχος</l>
<l>ἐπίσημον εἰς Ἕλληνας Ἀγαμέμνων ἄναξ·</l>
<l>ᾧ παρθένοι μὲν τρεῖς ἔφυμεν ἐκ μιᾶς,</l>
<l>Χρυσόθεμις Ἰφιγένειά τʼ Ἠλέκτρα τʼ ἐγώ,</l>
<l>ἄρσην δʼ Ὀρέστης, μητρὸς ἀνοσιωτάτης,</l>
<l n="25">ἣ πόσιν ἀπείρῳ περιβαλοῦσʼ ὑφάσματι</l>
<l>ἔκτεινεν· ὧν δʼ ἕκατι, παρθένῳ λέγειν</l>
<l>οὐ καλόν· ἐῶ τοῦτʼ ἀσαφὲς ἐν κοινῷ σκοπεῖν.</l>
<l>Φοίβου δʼ ἀδικίαν μὲν τί δεῖ κατηγορεῖν;</l>
<l>πείθει δʼ Ὀρέστην μητέρʼ ἥ σφʼ ἐγείνατο</l>
<l n="30">κτεῖναι, πρὸς οὐχ ἅπαντας εὔκλειαν φέρον.</l>
<l>ὅμως δʼ ἀπέκτεινʼ οὐκ ἀπειθήσας θεῷ·</l>
<l>κἀγὼ μετέσχον, οἷα δὴ γυνή, φόνου.</l>
<l>
<del>Πυλάδης θʼ, ὃς ἡμῖν συγκατείργασται τάδε.</del>
</l>
<milestone ed="p" n="34" unit="card"/>
<l>
<milestone ed="P" unit="para"/>ἐντεῦθεν ἀγρίᾳ συντακεὶς νόσῳ <del>νοσεῖ</del>
</l>
<l n="35">τλήμων Ὀρέστης ὅδε πεσὼν ἐν δεμνίοις</l>
<l>κεῖται, τὸ μητρὸς δʼ αἷμά νιν τροχηλατεῖ</l>
<l>μανίαισιν· ὀνομάζειν γὰρ αἰδοῦμαι θεὰς</l>
<l>εὐμενίδας, αἳ τόνδʼ ἐξαμιλλῶνται φόβῳ.</l>
<l>ἕκτον δὲ δὴ τόδʼ ἦμαρ ἐξ ὅτου σφαγαῖς</l>
<l n="40">θανοῦσα μήτηρ πυρὶ καθήγνισται δέμας,</l>
<l>ὧν οὔτε σῖτα διὰ δέρης ἐδέξατο,</l>
<l>οὐ λούτρʼ ἔδωκε χρωτί· χλανιδίων δʼ ἔσω</l>
<l>κρυφθείς, ὅταν μὲν σῶμα κουφισθῇ νόσου,</l>
<l>ἔμφρων δακρύει, ποτὲ δὲ δεμνίων ἄπο</l>
<l n="45">πηδᾷ δρομαῖος, πῶλος ὣς ὑπὸ ζυγοῦ.</l>
<l>ἔδοξε δʼ Ἄργει τῷδε μήθʼ ἡμᾶς στέγαις,</l>
<l>μὴ πυρὶ δέχεσθαι, μήτε προσφωνεῖν τινα</l>
<l>μητροκτονοῦντας· κυρία δʼ ἥδʼ ἡμέρα,</l>
<l>ἐν ᾗ διοίσει ψῆφον Ἀργείων πόλις,</l>
<l n="50">εἰ χρὴ θανεῖν νὼ λευσίμῳ πετρώματι.</l>
<l>
<del>ἢ φάσγανον θήξαντʼ ἐπʼ αὐχένος βαλεῖν.</del>
</l>
<l>
<milestone ed="P" unit="para"/>ἐλπίδα δὲ δή τινʼ ἔχομεν ὥστε μὴ θανεῖν·</l>
<l>ἥκει γὰρ ἐς γῆν Μενέλεως Τροίας ἄπο,</l>
<l>λιμένα δὲ Ναυπλίειον ἐκπληρῶν πλάτῃ</l>
<l n="55">ἀκταῖσιν ὁρμεῖ, δαρὸν ἐκ Τροίας χρόνον</l>
<l>ἄλαισι πλαγχθείς· τὴν δὲ δὴ πολύστονον</l>
<l>Ἑλένην, φυλάξας νύκτα, μή τις εἰσιδὼν</l>
<l>μεθʼ ἡμέραν στείχουσαν, ὧν ὑπʼ Ἰλίῳ</l>
<l>παῖδες τεθνᾶσιν, ἐς πέτρων ἔλθῃ βολάς,</l>
<l n="60">προύπεμψεν ἐς δῶμʼ ἡμέτερον· ἔστιν δʼ ἔσω</l>
<l>κλαίουσʼ ἀδελφὴν συμφοράν τε δωμάτων.</l>
<l>ἔχει δὲ δή τινʼ ἀλγέων παραψυχήν·</l>
<l>ἣν γὰρ κατʼ οἴκους ἔλιφʼ, ὅτʼ ἐς Τροίαν ἔπλει,</l>
<l>παρθένον ἐμῇ τε μητρὶ παρέδωκεν τρέφειν</l>
<l n="65">Μενέλαος ἀγαγὼν Ἑρμιόνην Σπάρτης ἄπο,</l>
<l>ταύτῃ γέγηθε κἀπιλήθεται κακῶν.</l>
<l>βλέπω δὲ πᾶσαν εἰς ὁδόν, πότʼ ὄψομαι</l>
<l>Μενέλαον ἥκονθʼ· ὡς τά γʼ ἄλλʼ ἐπʼ ἀσθενοῦς</l>
<l>ῥώμης ὀχούμεθʼ, ἤν τι μὴ κείνου πάρα</l>
<l n="70">σωθῶμεν. ἄπορον χρῆμα δυστυχῶν δόμος.</l>
</sp>
<milestone ed="p" n="71" unit="card"/>
<sp>
<speaker>Ἑλένη</speaker>
<l>ὦ παῖ Κλυταιμήστρας τε καὶ Ἀγαμέμνονος,</l>
<l>παρθένε μακρὸν δὴ μῆκος Ἠλέκτρα χρόνου,</l>
<l>πῶς, ὦ τάλαινα, σύ τε κασίγνητός τε σὸς</l>
<l>τλήμων Ὀρέστης μητρὸς ὅδε φονεὺς ἔχει;</l>
<l n="75">προσφθέγμασιν γὰρ οὐ μιαίνομαι σέθεν,</l>
<l>ἐς Φοῖβον ἀναφέρουσα τὴν ἁμαρτίαν.</l>
<l>καίτοι στένω γε τὸν Κλυταιμήστρας μόρον,</l>
<l>ἐμῆς ἀδελφῆς, ἥν, ἐπεὶ πρὸς Ἴλιον</l>
<l>ἔπλευσʼ ὅπως ἔπλευσα θεομανεῖ πότμῳ,</l>
<l n="80">οὐκ εἶδον, ἀπολειφθεῖσα δʼ αἰάζω τύχας.</l>
</sp>
<sp>
<speaker>Ἠλέκτρα</speaker>
<l>Ἑλένη, τί σοι λέγοιμʼ ἂν ἅ γε παροῦσʼ ὁρᾷς;</l>
<l>
<del>ἐν συμφοραῖσι τὸν Ἀγαμέμνονος δόμον</del>
</l>
<l>ἐγὼ μὲν ἄυπνος πάρεδρος ἀθλίῳ νεκρῷ</l>
<l>— νεκρὸς γὰρ οὗτος οὕνεκα σμικρᾶς πνοῆς — </l>
<l n="85">θάσσω· τὰ τούτου δʼ οὐκ ὀνειδίζω κακά.</l>
<l>σὺ δʼ εἶ μακαρία μακάριός θʼ ὁ σὸς πόσις.</l>
<l>
<del>ἥκετον ἐφʼ ἡμᾶς ἀθλίως πεπραγότας</del>
</l>
</sp>
<sp>
<speaker>Ἑλένη</speaker>
<l>πόσον χρόνον δʼ ἐν δεμνίοις πέπτωχʼ ὅδε;</l>
</sp>
<sp>
<speaker>Ἠλέκτρα</speaker>
<l>ἐξ οὗπερ αἷμα γενέθλιον κατήνυσεν.</l>
</sp>
<sp>
<speaker>Ἑλένη</speaker>
<l n="90">ὢ μέλεος· ἡ τεκοῦσά θʼ, ὡς διώλετο.</l>
</sp>
<sp>
<speaker>Ἠλέκτρα</speaker>
<l>οὕτως ἔχει τάδʼ, ὥστʼ ἀπείρηκεν κακοῖς.</l>
</sp>
<sp>
<speaker>Ἑλένη</speaker>
<l>πρὸς θεῶν, πίθοιʼ ἂν δῆτά μοί τι, παρθένε;</l>
</sp>
<sp>
<speaker>Ἠλέκτρα</speaker>
<l>ὡς ἄσχολός γε συγγόνου προσεδρίᾳ.</l>
</sp>
<sp>
<speaker>Ἑλένη</speaker>
<l>βούλῃ τάφον μοι πρὸς κασιγνήτης μολεῖν;</l>
</sp>
<sp>
<speaker>Ἠλέκτρα</speaker>
<l n="95">μητρὸς κελεύεις τῆς ἐμῆς; τίνος χάριν;</l>
</sp>
<sp>
<speaker>Ἑλένη</speaker>
<l>κόμης ἀπαρχὰς καὶ χοὰς φέρουσʼ ἐμάς.</l>
</sp>
<sp>
<speaker>Ἠλέκτρα</speaker>
<l>σοὶ δʼ οὐχὶ θεμιτὸν πρὸς φίλων στείχειν τάφον;</l>
</sp>
<sp>
<speaker>Ἑλένη</speaker>
<l>δεῖξαι γὰρ Ἀργείοισι σῶμʼ αἰσχύνομαι.</l>
</sp>
<sp>
<speaker>Ἠλέκτρα</speaker>
<l>ὀψέ γε φρονεῖς εὖ, τότε λιποῦσʼ αἰσχρῶς δόμους.</l>
</sp>
<sp>
<speaker>Ἑλένη</speaker>
<l n="100">ὀρθῶς ἔλεξας, οὐ φίλως δʼ ἐμοὶ λέγεις.</l>
</sp>
<sp>
<speaker>Ἠλέκτρα</speaker>
<l>αἰδὼς δὲ δὴ τίς σʼ ἐς Μυκηναίους ἔχει;</l>
</sp>
<sp>
<speaker>Ἑλένη</speaker>
<l>δέδοικα πατέρας τῶν ὑπʼ Ἰλίῳ νεκρῶν.</l>
</sp>
<sp>
<speaker>Ἠλέκτρα</speaker>
<l>δεινὸν γάρ· Ἄργει τʼ ἀναβοᾷ διὰ στόμα.</l>
</sp>
<sp>
<speaker>Ἑλένη</speaker>
<l>σύ νυν χάριν μοι τὸν φόβον λύσασα δός.</l>
</sp>
<sp>
<speaker>Ἠλέκτρα</speaker>
<l n="105">οὐκ ἂν δυναίμην μητρὸς ἐσβλέψαι τάφον.</l>
</sp>
<sp>
<speaker>Ἑλένη</speaker>
<l>αἰσχρόν γε μέντοι προσπόλους φέρειν τάδε.</l>
</sp>
<sp>
<speaker>Ἠλέκτρα</speaker>
<l>τί δʼ οὐχὶ θυγατρὸς Ἑρμιόνης πέμπεις δέμας;</l>
</sp>
<sp>
<speaker>Ἑλένη</speaker>
<l>ἐς ὄχλον ἕρπειν παρθένοισιν οὐ καλόν.</l>
</sp>
<sp>
<speaker>Ἠλέκτρα</speaker>
<l>καὶ μὴν τίνοι γʼ ἂν τῇ τεθνηκυίᾳ τροφάς.</l>
<milestone ed="p" n="110" unit="card"/>
</sp>
<sp>
<speaker>Ἑλένη</speaker>
<l n="110">ὀρθῶς ἔλεξας, πείθομαί τέ σοι, κόρη.</l>
<l>
<del>καὶ πέμψομέν γε θυγατέρʼ· εὖ γάρ τοι λέγεις.</del>
</l>
<l>ὦ τέκνον, ἔξελθʼ, Ἑρμιόνη, δόμων πάρος</l>
<l>καὶ λαβὲ χοὰς τάσδʼ ἐν χεροῖν κόμας τʼ ἐμάς·</l>
<l>ἐλθοῦσα δʼ ἀμφὶ τὸν Κλυταιμήστρας τάφον</l>
<l n="115">μελίκρατʼ ἄφες γάλακτος οἰνωπόν τʼ ἄχνην,</l>
<l>καὶ στᾶσʼ ἐπʼ ἄκρου χώματος λέξον τάδε·</l>
<l>Ἑλένη σʼ ἀδελφὴ ταῖσδε δωρεῖται χοαῖς,</l>
<l>φόβῳ προσελθεῖν μνῆμα σόν, ταρβοῦσά τε</l>
<l>Ἀργεῖον ὄχλον. πρευμενῆ δʼ ἄνωγέ νιν</l>
<l n="120">ἐμοί τε καὶ σοὶ καὶ πόσει γνώμην ἔχειν</l>
<l>τοῖν τʼ ἀθλίοιν τοῖνδʼ, οὓς ἀπώλεσεν θεός.</l>
<l>ἃ δʼ εἰς ἀδελφὴν καιρὸς ἐκπονεῖν ἐμέ,</l>
<l>ἅπανθʼ ὑπισχνοῦ νερτέρων δωρήματα.</l>
<l>ἴθʼ, ὦ τέκνον μοι, σπεῦδε καὶ χοὰς τάφῳ</l>
<l n="125">δοῦσʼ ὡς τάχιστα τῆς πάλιν μέμνησʼ ὁδοῦ.</l>
</sp>
<sp>
<speaker>Ἠλέκτρα</speaker>
<l>ὦ φύσις, ἐν ἀνθρώποισιν ὡς μέγʼ εἶ κακόν,</l>
<l>σωτήριόν τε τοῖς καλῶς κεκτημένοις.</l>
<l>εἴδετε παρʼ ἄκρας ὡς ἀπέθρισεν τρίχας,</l>
<l>σῴζουσα κάλλος; ἔστι δʼ ἡ πάλαι γυνή.</l>
<l n="130">θεοί σε μισήσειαν, ὥς μʼ ἀπώλεσας</l>
<l>καὶ τόνδε πᾶσάν θʼ Ἑλλάδα. ὦ τάλαινʼ ἐγώ·</l>
<l>αἵδʼ αὖ πάρεισι τοῖς ἐμοῖς θρηνήμασι</l>
<l>φίλαι ξυνῳδοί· τάχα μεταστήσουσʼ ὕπνου</l>
<l>τόνδʼ ἡσυχάζοντʼ, ὄμμα δʼ ἐκτήξουσʼ ἐμὸν</l>
<l n="135">δακρύοις, ἀδελφὸν ὅταν ὁρῶ μεμηνότα.</l>
<l>
<milestone ed="P" unit="para"/>
<del>ὦ φίλταται γυναῖκες, ἡσύχῳ ποδὶ</del>
</l>
<l>
<del>χωρεῖτε, μὴ ψοφεῖτε, μηδʼ ἔστω κτύπος.</del>
</l>
<l>
<del>φιλία γὰρ ἡ σὴ πρευμενὴς μέν, ἀλλʼ ἐμοὶ</del>
</l>
<l>
<del>τόνδʼ ἐξεγεῖραι συμφορὰ γενήσεται.</del>
</l>
<milestone ed="p" n="140" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l n="140">σῖγα σῖγα, λεπτὸν ἴχνος ἀρβύλης</l>
<l>τίθετε, μὴ κτυπεῖτʼ.</l>
</sp>
<sp>
<speaker>Ἠλέκτρα</speaker>
<l>ἀποπρὸ βᾶτʼ ἐκεῖσʼ, ἀποπρό μοι κοίτας.</l>
</sp>
<sp>
<speaker>Χορός</speaker>
<l>ἰδού, πείθομαι.</l>
</sp>
<sp>
<speaker>Ἠλέκτρα</speaker>
<l n="145">ἆ ἆ σύριγγος ὅπως πνοὰ</l>
<l>λεπτοῦ δόνακος, ὦ φίλα, φώνει μοι.</l>
</sp>
<sp>
<speaker>Χορός</speaker>
<l>ἴδʼ, ἀτρεμαῖον ὡς ὑπόροφον φέρω</l>
<l>βοάν.</l>
</sp>
<sp>
<speaker>Ἠλέκτρα</speaker>
<l>ναί, οὕτως·</l>
<l>κάταγε κάταγε, πρόσιθʼ ἀτρέμας, ἀτρέμας ἴθι·</l>
<l n="150">λόγον ἀπόδος ἐφʼ ὅ τι χρέος ἐμόλετέ ποτε.</l>
<l>χρόνια γὰρ πεσὼν ὅδʼ εὐνάζεται.</l>
</sp>
<milestone ed="p" n="153" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>πῶς ἔχει; λόγου μετάδος, ὦ φίλα·</l>
<l>τίνα τύχαν εἴπω; τίνα δὲ συμφοράν;</l>
</sp>
<sp>
<speaker>Ἠλέκτρα</speaker>
<l n="155">ἔτι μὲν ἐμπνέει, βραχὺ δʼ ἀναστένει.</l>
</sp>
<sp>
<speaker>Χορός</speaker>
<l>τί φῄς; ὦ τάλας.</l>
</sp>
<sp>
<speaker>Ἠλέκτρα</speaker>
<l n="158">ὀλεῖς, εἰ βλέφαρα κινήσεις</l>
<l>ὕπνου γλυκυτάταν φερομένῳ χάριν.</l>
</sp>
<sp>
<speaker>Χορός</speaker>
<l n="160">μέλεος ἐχθίστων θεόθεν ἐργμάτων,</l>
<l>τάλας.</l>
</sp>
<sp>
<speaker>Ἠλέκτρα</speaker>
<l>φεῦ μόχθων.</l>
<l>ἄδικος ἄδικα τότʼ ἄρʼ ἔλακεν ἔλακεν, ἀπό-</l>
<l>φονον ὅτʼ ἐπὶ τρίποδι Θέμιδος ἄρʼ ἐδίκασε</l>
<l n="165">φόνον ὁ Λοξίας ἐμᾶς ματέρος.</l>
</sp>
<milestone ed="p" n="166" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ὁρᾷς; ἐν πέπλοισι κινεῖ δέμας.</l>
</sp>
<sp>
<speaker>Ἠλέκτρα</speaker>
<l>σὺ γάρ νιν, ὦ τάλαινα,</l>
<l>θωΰξασʼ ἔβαλες ἐξ ὕπνου.</l>
</sp>
<sp>
<speaker>Χορός</speaker>
<l>εὕδειν μὲν οὖν ἔδοξα.</l>
</sp>
<sp>
<speaker>Ἠλέκτρα</speaker>
<l n="170">οὐκ ἀφʼ ἡμῶν, οὐκ ἀπʼ οἴκων</l>
<l>πάλιν ἀνὰ πόδα σὸν εἱλίξεις</l>
<l>μεθεμένα κτύπου;</l>
</sp>
<sp>
<speaker>Χορός</speaker>
<l>ὑπνώσσει.</l>
</sp>
<sp>
<speaker>Ἠλέκτρα</speaker>
<l>λέγεις εὖ.</l>
<l>πότνια, πότνια νύξ,</l>
<l n="175">ὑπνοδότειρα τῶν πολυπόνων βροτῶν,</l>
<l n="178">ἐρεβόθεν ἴθι, μόλε μόλε κατάπτερος</l>
<l>τὸν Ἀγαμεμνόνιον ἐπὶ δόμον.</l>
<l n="180">ὑπὸ γὰρ ἀλγέων ὑπό τε συμφορᾶς</l>
<l>διοιχόμεθʼ, οἰχόμεθα. κτύπον ἠγάγετʼ· οὐχὶ σῖγα</l>
<l>σῖγα φυλασσομένα στόματος</l>
<l n="185">ἄνα κέλαδον ἀπὸ λέχεος ἥ-</l>
<l>συχον ὕπνου χάριν παρέξεις, φίλα;</l>
</sp>
<milestone ed="p" n="187" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>θρόει τίς κακῶν τελευτὰ μένει.</l>
</sp>
<sp>
<speaker>Ἠλέκτρα</speaker>
<l>θανεῖν <add>θανεῖν</add>, τί δʼ ἄλλο;</l>
<l>οὐδὲ γὰρ πόθον ἔχει βορᾶς.</l>
</sp>
<sp>
<speaker>Χορός</speaker>
<l n="190">πρόδηλος ἆρʼ ὁ πότμος.</l>
</sp>
<sp>
<speaker>Ἠλέκτρα</speaker>
<l>ἐξέθυσʼ ὁ Φοῖβος ἡμᾶς</l>
<l>μέλεον ἀπόφονον αἷμα δοὺς</l>
<l>πατροφόνου ματρός.</l>
</sp>
<sp>
<speaker>Χορός</speaker>
<l>δίκᾳ μέν.</l>
</sp>
<sp>
<speaker>Ἠλέκτρα</speaker>
<l>καλῶς δʼ οὔ.</l>
<l n="195">ἔκανες ἔθανες, ὦ</l>
<l>τεκομένα με μᾶτερ, ἀπὸ δʼ ὤλεσας</l>
<l>πατέρα τέκνα τε τάδε σέθεν ἀφʼ αἵματος·</l>
<l n="200">ὀλόμεθʼ ἰσονέκυες, ὀλόμεθα.</l>
<l>σύ τε γὰρ ἐν νεκροῖς, τό τʼ ἐμὸν οἴχεται</l>
<l n="204">βίου τὸ πλέον μέρος ἐν στοναχαῖσί τε καὶ γόοισι</l>
<l n="205">δάκρυσί τʼ ἐννυχίοις, ἄγαμος</l>
<l>
<del>ἐπὶ δʼ</del> ἄτεκνος ἅτε βίοτον ἁ</l>
<l>μέλεος ἐς τὸν αἰὲν ἕλκω χρόνον.</l>
</sp>
</div2>
</div1>
<milestone ed="p" n="208" unit="card"/>
<div1 type="episode">
<sp>
<speaker>Χορός</speaker>
<l>ὅρα παροῦσα, παρθένʼ Ἠλέκτρα, πέλας,</l>
<l>μὴ κατθανών σε σύγγονος λέληθʼ ὅδε·</l>
<l n="210">οὐ γάρ μʼ ἀρέσκει τῷ λίαν παρειμένῳ.</l>
</sp>
<sp>
<speaker>Ὀρέστης</speaker>
<l>ὦ φίλον ὕπνου θέλγητρον, ἐπίκουρον νόσου,</l>
<l>ὡς ἡδύ μοι προσῆλθες — ἐν δέοντί γε.</l>
<l>ὦ πότνια Λήθη τῶν κακῶν, ὡς εἶ σοφὴ</l>
<l>καὶ τοῖσι δυστυχοῦσιν εὐκταία θεός.</l>
<l n="215">
<milestone ed="P" unit="para"/>πόθεν ποτʼ ἦλθον δεῦρο; πῶς δʼ ἀφικόμην;</l>
<l>ἀμνημονῶ γάρ, τῶν πρὶν ἀπολειφθεὶς φρενῶν.</l>
</sp>
<sp>
<speaker>Ἠλέκτρα</speaker>
<l>ὦ φίλταθʼ, ὥς μʼ ηὔφρανας εἰς ὕπνον πεσών.</l>
<l>βούλῃ θίγω σου κἀνακουφίσω δέμας;</l>
</sp>
<sp>
<speaker>Ὀρέστης</speaker>
<l>λαβοῦ λαβοῦ δῆτʼ, ἐκ δʼ ὄμορξον ἀθλίου</l>
<l n="220">στόματος ἀφρώδη πέλανον ὀμμάτων τʼ ἐμῶν.</l>
</sp>
<sp>
<speaker>Ἠλέκτρα</speaker>
<l>ἰδού· τὸ δούλευμʼ ἡδύ, κοὐκ ἀναίνομαι</l>
<l>ἀδέλφʼ ἀδελφῇ χειρὶ θεραπεύειν μέλη.</l>
</sp>
<sp>
<speaker>Ὀρέστης</speaker>
<l>ὑπόβαλε πλευροῖς πλευρά, καὐχμώδη κόμην</l>
<l>ἄφελε προσώπου· λεπτὰ γὰρ λεύσσω κόραις.</l>
</sp>
<sp>
<speaker>Ἠλέκτρα</speaker>
<l n="225">ὦ βοστρύχων πινῶδες ἄθλιον κάρα,</l>
<l>ὡς ἠγρίωσαι διὰ μακρᾶς ἀλουσίας.</l>
</sp>
<sp>
<speaker>Ὀρέστης</speaker>
<l>κλῖνόν μʼ ἐς εὐνὴν αὖθις· ὅταν ἀνῇ νόσος</l>
<l>μανίας, ἄναρθρός εἰμι κἀσθενῶ μέλη.</l>
</sp>
<sp>
<speaker>Ἠλέκτρα</speaker>
<l>ἰδού. φίλον τοι τῷ νοσοῦντι δέμνιον,</l>
<l n="230">ἀνιαρὸν ὂν τὸ κτῆμʼ, ἀναγκαῖον δʼ ὅμως.</l>
</sp>
<sp>
<speaker>Ὀρέστης</speaker>
<l>αὖθίς μʼ ἐς ὀρθὸν στῆσον, ἀνακύκλει δέμας·</l>
<l>δυσάρεστον οἱ νοσοῦντες ἀπορίας ὕπο.</l>
</sp>
<sp>
<speaker>Ἠλέκτρα</speaker>
<l>ἦ κἀπὶ γαίας ἁρμόσαι πόδας θέλεις,</l>
<l>χρόνιον ἴχνος θείς; μεταβολὴ πάντων γλυκύ.</l>
</sp>
<sp>
<speaker>Ὀρέστης</speaker>
<l n="235">μάλιστα· δόξαν γὰρ τόδʼ ὑγιείας ἔχει.</l>
<l>κρεῖσσον δὲ τὸ δοκεῖν, κἂν ἀληθείας ἀπῇ.</l>
</sp>
<sp>
<speaker>Ἠλέκτρα</speaker>
<l>ἄκουε δὴ νῦν, ὦ κασίγνητον κάρα,</l>
<l>ἕως ἐῶσιν εὖ φρονεῖν Ἐρινύες.</l>
</sp>
<sp>
<speaker>Ὀρέστης</speaker>
<l>λέξεις τι καινόν· κεἰ μὲν εὖ, χάριν φέρεις·</l>
<l n="240">εἰ δʼ ἐς βλάβην τινʼ, ἅλις ἔχω τὸ δυστυχεῖν.</l>
</sp>
<sp>
<speaker>Ἠλέκτρα</speaker>
<l>Μενέλαος ἥκει, σοῦ κασίγνητος πατρός,</l>
<l>ἐν Ναυπλίᾳ δὲ σέλμαθʼ ὥρμισται νεῶν.</l>
</sp>
<sp>
<speaker>Ὀρέστης</speaker>
<l>πῶς εἶπας; ἥκει φῶς ἐμοῖς καὶ σοῖς κακοῖς</l>
<l>ἀνὴρ ὁμογενὴς καὶ χάριτας ἔχων πατρός;</l>
</sp>
<sp>
<speaker>Ἠλέκτρα</speaker>
<l n="245">ἥκει — τὸ πιστὸν τόδε λόγων ἐμῶν δέχου — </l>
<l>Ἑλένην ἀγόμενος Τρωικῶν ἐκ τειχέων.</l>
</sp>
<sp>
<speaker>Ὀρέστης</speaker>
<l>εἰ μόνος ἐσώθη, μᾶλλον ἂν ζηλωτὸς ἦν·</l>
<l>εἰ δʼ ἄλοχον ἄγεται, κακὸν ἔχων ἥκει μέγα.</l>
</sp>
<sp>
<speaker>Ἠλέκτρα</speaker>
<l>ἐπίσημον ἔτεκε Τυνδάρεως ἐς τὸν ψόγον</l>
<l n="250">γένος θυγατέρων δυσκλεές τʼ ἀνʼ Ἑλλάδα.</l>
</sp>
<sp>
<speaker>Ὀρέστης</speaker>
<l>σύ νυν διάφερε τῶν κακῶν· ἔξεστι γάρ·</l>
<l>καὶ μὴ μόνον λέγʼ, ἀλλὰ καὶ φρόνει τάδε.</l>
<milestone ed="p" n="253" unit="card"/>
</sp>
<sp>
<speaker>Ἠλέκτρα</speaker>
<l>οἴμοι, κασίγνητʼ, ὄμμα σὸν ταράσσεται,</l>
<l>ταχὺς δὲ μετέθου λύσσαν, ἄρτι σωφρονῶν.</l>
</sp>
<sp>
<speaker>Ὀρέστης</speaker>
<l n="255">ὦ μῆτερ, ἱκετεύω σε, μὴ ʼπίσειέ μοι</l>
<l>τὰς αἱματωποὺς καὶ δρακοντώδεις κόρας.</l>
<l>αὗται γὰρ αὗται πλησίον θρῴσκουσί μου.</l>
</sp>
<sp>
<speaker>Ἠλέκτρα</speaker>
<l>μένʼ, ὦ ταλαίπωρʼ, ἀτρέμα σοῖς ἐν δεμνίοις·</l>
<l>ὁρᾷς γὰρ οὐδὲν ὧν δοκεῖς σάφʼ εἰδέναι.</l>
</sp>
<sp>
<speaker>Ὀρέστης</speaker>
<l n="260">ὦ Φοῖβʼ, ἀποκτενοῦσί μʼ αἱ κυνώπιδες</l>
<l>γοργῶπες, ἐνέρων ἱέρεαι, δειναὶ θεαί.</l>
</sp>
<sp>
<speaker>Ἠλέκτρα</speaker>
<l>οὔτοι μεθήσω· χεῖρα δʼ ἐμπλέξασʼ ἐμὴν</l>
<l>σχήσω σε πηδᾶν δυστυχῆ πηδήματα.</l>
</sp>
<sp>
<speaker>Ὀρέστης</speaker>
<l>μέθες· μίʼ οὖσα τῶν ἐμῶν Ἐρινύων</l>
<l n="265">μέσον μʼ ὀχμάζεις, ὡς βάλῃς ἐς Τάρταρον.</l>
</sp>
<sp>
<speaker>Ἠλέκτρα</speaker>
<l>οἲ ʼγὼ τάλαινα, τίνʼ ἐπικουρίαν λάβω,</l>
<l>ἐπεὶ τὸ θεῖον δυσμενὲς κεκτήμεθα;</l>
</sp>
<sp n="*)ore/sths">
<speaker>Ὀρέστης</speaker>
<l>δὸς τόξα μοι κερουλκά, δῶρα Λοξίου,</l>
<l>οἷς μʼ εἶπʼ Ἀπόλλων ἐξαμύνασθαι θεάς,</l>
<l n="270">εἴ μʼ ἐκφοβοῖεν μανιάσιν λυσσήμασιν.</l>
<l>βεβλήσεταί τις θεῶν βροτησίᾳ χερί,</l>
<l>εἰ μὴ ʼξαμείψει χωρὶς ὀμμάτων ἐμῶν.</l>
<l>οὐκ εἰσακούετʼ; οὐχ ὁρᾶθʼ ἑκηβόλων</l>
<l>τόξων πτερωτὰς γλυφίδας ἐξορμωμένας;</l>
<l n="274b">ἆ ἆ·</l>
<l n="275">τί δῆτα μέλλετʼ; ἐξακρίζετʼ αἰθέρα</l>
<l>πτεροῖς· τὰ Φοίβου δʼ αἰτιᾶσθε θέσφατα.</l>
<l n="276b">ἔα·</l>
<l>τί χρῆμʼ ἀλύω, πνεῦμʼ ἀνεὶς ἐκ πλευμόνων;</l>
<l>ποῖ ποῖ ποθʼ ἡλάμεσθα δεμνίων ἄπο;</l>
<l>ἐκ κυμάτων γὰρ αὖθις αὖ γαλήνʼ ὁρῶ.</l>
<milestone ed="p" n="280" unit="card"/>
<l n="280">
<milestone ed="P" unit="para"/>σύγγονε, τί κλαίεις κρᾶτα θεῖσʼ ἔσω πέπλων;</l>
<l>αἰσχύνομαί σε, μεταδιδοὺς πόνων ἐμῶν</l>
<l>ὄχλον τε παρέχων παρθένῳ νόσοις ἐμαῖς.</l>
<l>μὴ τῶν ἐμῶν ἕκατι συντήκου κακῶν·</l>
<l>σὺ μὲν γὰρ ἐπένευσας τάδʼ, εἴργασται δʼ ἐμοὶ</l>
<l n="285">μητρῷον αἷμα· Λοξίᾳ δὲ μέμφομαι,</l>
<l>ὅστις μʼ ἐπάρας ἔργον ἀνοσιώτατον,</l>
<l>τοῖς μὲν λόγοις ηὔφρανε, τοῖς δʼ ἔργοισιν οὔ.</l>
<l>οἶμαι δὲ πατέρα τὸν ἐμόν, εἰ κατʼ ὄμματα</l>
<l>ἐξιστόρουν νιν, μητέρʼ εἰ κτεῖναι χρεών,</l>
<l n="290">πολλὰς γενείου τοῦδʼ ἂν ἐκτεῖναι λιτὰς</l>
<l>μήποτε τεκούσης ἐς σφαγὰς ὦσαι ξίφος,</l>
<l>εἰ μήτʼ ἐκεῖνος ἀναλαβεῖν ἔμελλε φῶς,</l>
<l>ἐγώ θʼ ὁ τλήμων τοιάδʼ ἐκπλήσειν κακά.</l>
<l>καὶ νῦν ἀνακάλυπτʼ, ὦ κασιγνήτη, κάρα,</l>
<l n="295">ἐκ δακρύων τʼ ἄπελθε, κεἰ μάλʼ ἀθλίως</l>
<l>ἔχομεν. ὅταν δὲ τἄμʼ ἀθυμήσαντʼ ἴδῃς,</l>
<l>σύ μου τὸ δεινὸν καὶ διαφθαρὲν φρενῶν</l>
<l>ἴσχναινε παραμυθοῦ θʼ· ὅταν δὲ σὺ στένῃς,</l>
<l>ἡμᾶς παρόντας χρή σε νουθετεῖν φίλα·</l>
<l n="300">ἐπικουρίαι γὰρ αἵδε τοῖς φίλοις καλαί.</l>
<l>ἀλλʼ, ὦ τάλαινα, βᾶσα δωμάτων ἔσω</l>
<l>ὕπνῳ τʼ ἄυπνον βλέφαρον ἐκταθεῖσα δός,</l>
<l>σίτων τʼ ὄρεξαι λουτρά τʼ ἐπιβαλοῦ χροΐ.</l>
<l>εἰ γὰρ προλείψεις ἢ προσεδρείᾳ νόσον</l>
<l n="305">κτήσῃ τινʼ, οἰχόμεσθα· σὲ γὰρ ἔχω μόνην</l>
<l>ἐπίκουρον, ἄλλων, ὡς ὁρᾷς, ἔρημος ὤν.</l>
</sp>
<sp>
<speaker>Ἠλέκτρα</speaker>
<l>οὐκ ἔστι· σὺν σοὶ καὶ θανεῖν αἱρήσομαι</l>
<l>καὶ ζῆν· ἔχει γὰρ ταὐτόν· ἢν σὺ κατθάνῃς,</l>
<l>γυνὴ τί δράσω; πῶς μόνη σωθήσομαι,</l>
<l n="310">ἀνάδελφος ἀπάτωρ ἄφιλος; εἰ δὲ σοὶ δοκεῖ,</l>
<l>δρᾶν χρὴ τάδʼ. ἀλλὰ κλῖνον εἰς εὐνὴν δέμας,</l>
<l>καὶ μὴ τὸ ταρβοῦν κἀκφοβοῦν σʼ ἐκ δεμνίων</l>
<l>ἄγαν ἀποδέχου, μένε δʼ ἐπὶ στρωτοῦ λέχους.</l>
<l>κἂν μὴ νοσῇς γάρ, ἀλλὰ δοξάζῃς νοσεῖν,</l>
<l n="315">κάματος βροτοῖσιν ἀπορία τε γίγνεται.</l>
<milestone ed="p" n="316" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>αἰαῖ,</l>
<l>δρομάδες ὦ πτεροφόροι</l>
<l>ποτνιάδες θεαί,</l>
<l>ἀβάκχευτον αἳ θίασον ἐλάχετʼ ἐν</l>
<l n="320">δάκρυσι καὶ γόοις,</l>
<l>μελάγχρωτες εὐμενίδες, αἵτε τὸν</l>
<l>ταναὸν αἰθέρʼ ἀμπάλλεσθʼ, αἵματος</l>
<l>τινύμεναι δίκαν, τινύμεναι φόνον,</l>
<l>καθικετεύομαι καθικετεύομαι,</l>
<l n="325">τὸν Ἀγαμέμνονος</l>
<l>γόνον ἐάσατʼ ἐκλαθέσθαι λύσσας</l>
<l>μανιάδος φοιταλέου. φεῦ μόχθων,</l>
<l>οἵων, ὦ τάλας, ὀρεχθεὶς ἔρρεις,</l>
<l>τρίποδος ἄπο φάτιν, ἃν ὁ Φοῖβος ἔλακε, δε-</l>
<l n="330">ξάμενος ἀνὰ δάπεδον,</l>
<l>ἵνα μεσόμφαλοι λέγονται μυχοί.</l>
</sp>
<milestone ed="p" n="332" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ἰὼ Ζεῦ,</l>
<l>τίς ἔλεος, τίς ὅδʼ ἀγὼν</l>
<l>φόνιος ἔρχεται,</l>
<l n="335">θοάζων σε τὸν μέλεον, ᾧ δάκρυα</l>
<l>δάκρυσι συμβάλλει</l>
<l>πορεύων τις ἐς δόμον ἀλαστόρων</l>
<l>ματέρος αἷμα σᾶς, ὅ σʼ ἀναβακχεύει;</l>
<l n="340">ὁ μέγας ὄλβος οὐ μόνιμος ἐν βροτοῖς·</l>
<l n="339">κατολοφύρομαι κατολοφύρομαι.</l>
<l n="341">ἀνὰ δὲ λαῖφος ὥς</l>
<l>τις ἀκάτου θοᾶς τινάξας δαίμων</l>
<l>κατέκλυσεν δεινῶν πόνων ὡς πόντου</l>
<l>λάβροις ὀλεθρίοισιν ἐν κύμασιν.</l>
<l n="345">τίνα γὰρ ἔτι πάρος οἶκον ἕτερον ἢ τὸν ἀπὸ</l>
<l>θεογόνων γάμων,</l>
<l>τὸν ἀπὸ Ταντάλου, σέβεσθαί με χρή;</l>
</sp>
<milestone ed="p" n="348" unit="card"/>
</div2>
</div1>
<div1 type="episode">
<div2 type="anapests">
<sp>
<speaker>Χορός</speaker>
<l>καὶ μὴν βασιλεὺς ὅδε δὴ στείχει,</l>
<l>Μενέλαος ἄναξ, πολλῇ ἁβροσύνῃ</l>
<l n="350">δῆλος ὁρᾶσθαι</l>
<l>τῶν Τανταλιδῶν ἐξ αἵματος ὤν.</l>
<l>ὦ χιλιόναυν στρατὸν ὁρμήσας</l>
<l>ἐς γῆν Ἀσίαν,</l>
<l>χαῖρʼ, εὐτυχίᾳ δʼ αὐτὸς ὁμιλεῖς,</l>
<l n="355">θεόθεν πράξας ἅπερ ηὔχου.</l>
</sp>
</div2>
<div2 type="iambic">
<milestone ed="p" n="356" unit="card"/>
<sp>
<speaker>Μενέλαος</speaker>
<l>ὦ δῶμα, τῇ μέν σʼ ἡδέως προσδέρκομαι</l>
<l>Τροίαθεν ἐλθών, τῇ δʼ ἰδὼν καταστένω·</l>
<l>κύκλῳ γὰρ εἱλιχθεῖσαν ἀθλίως κακοῖς</l>
<l>οὐπώποτʼ ἄλλην μᾶλλον εἶδον ἑστίαν.</l>
<l n="360">Ἀγαμέμνονος μὲν γὰρ τύχας ἠπιστάμην</l>
<l>καὶ θάνατον, οἵῳ πρὸς δάμαρτος ὤλετο,</l>
<l>Μαλέᾳ προσίσχων πρῷραν· ἐκ δὲ κυμάτων</l>
<l>ὁ ναυτίλοισι μάντις ἐξήγγειλέ μοι</l>
<l>Νηρέως προφήτης Γλαῦκος, ἀψευδὴς θεός,</l>
<l n="365">ὅς μοι τόδʼ εἶπεν ἐμφανῶς κατασταθείς·</l>
<l>Μενέλαε, κεῖται σὸς κασίγνητος θανών,</l>
<l>λουτροῖσιν ἀλόχου περιπεσὼν πανυστάτοις.</l>
<l>δακρύων δʼ ἔπλησεν ἐμέ τε καὶ ναύτας ἐμοὺς</l>
<l>πολλῶν. ἐπεὶ δὲ Ναυπλίας ψαύω χθονός,</l>
<l n="370">ἤδη δάμαρτος ἐνθάδʼ ἐξορμωμένης,</l>
<l>δοκῶν Ὀρέστην παῖδα τὸν Ἀγαμέμνονος</l>
<l>φίλαισι χερσὶ περιβαλεῖν καὶ μητέρα,</l>
<l>ὡς εὐτυχοῦντας, ἔκλυον ἁλιτύπων τινὸς</l>
<l>τῆς Τυνδαρείας παιδὸς ἀνόσιον φόνον.</l>
<l n="375">
<milestone ed="P" unit="para"/>καὶ νῦν ὅπου ʼστὶν εἴπατʼ, ὦ νεάνιδες,</l>
<l>Ἀγαμέμνονος παῖς, ὃς τὰ δείνʼ ἔτλη κακά.</l>
<l>βρέφος γὰρ ἦν τότʼ ἐν Κλυταιμήστρας χεροῖν,</l>
<l>ὅτʼ ἐξέλειπον μέλαθρον ἐς Τροίαν ἰών,</l>
<l>ὥστʼ οὐκ ἂν αὐτὸν γνωρίσαιμʼ ἂν εἰσιδών.</l>
</sp>
<sp>
<speaker>Ὀρέστης</speaker>
<l n="380">ὅδʼ εἴμʼ Ὀρέστης, Μενέλεως, ὃν ἱστορεῖς.</l>
<l>ἑκὼν ἐγώ σοι τἀμὰ μηνύσω κακά.</l>
<l>τῶν σῶν δὲ γονάτων πρωτόλεια θιγγάνω</l>
<l>ἱκέτης, ἀφύλλου στόματος ἐξάπτων λιτάς·</l>
<l>σῷσόν μʼ· ἀφῖξαι δʼ αὐτὸς ἐς καιρὸν κακῶν.</l>
<milestone ed="p" n="385" unit="card"/>
</sp>
<sp>
<speaker>Μενέλαος</speaker>
<l n="385">ὦ θεοί, τί λεύσσω; τίνα δέδορκα νερτέρων;</l>
</sp>
<sp>
<speaker>Ὀρέστης</speaker>
<l>εὖ γʼ εἶπας· οὐ γὰρ ζῶ κακοῖς, φάος δʼ ὁρῶ.</l>
</sp>
<sp>
<speaker>Μενέλαος</speaker>
<l>ὡς ἠγρίωσαι πλόκαμον αὐχμηρόν, τάλας.</l>
</sp>
<sp>
<speaker>Ὀρέστης</speaker>
<l>οὐχ ἡ πρόσοψίς μʼ, ἀλλὰ τἄργʼ αἰκίζεται.</l>
</sp>
<sp>
<speaker>Μενέλαος</speaker>
<l>δεινὸν δὲ λεύσσεις ὀμμάτων ξηραῖς κόραις.</l>
</sp>
<sp>
<speaker>Ὀρέστης</speaker>
<l n="390">τὸ σῶμα φροῦδον· τὸ δʼ ὄνομʼ οὐ λέλοιπέ μοι.</l>
</sp>
<sp>
<speaker>Μενέλαος</speaker>
<l>ὦ παρὰ λόγον μοι σὴ φανεῖσʼ ἀμορφία.</l>
</sp>
<sp>
<speaker>Ὀρέστης</speaker>
<l>ὅδʼ εἰμὶ μητρὸς τῆς ταλαιπώρου φονεύς.</l>
</sp>
<sp>
<speaker>Μενέλαος</speaker>
<l>ἤκουσα, φείδου δʼ· ὀλιγάκις λέγειν κακά.</l>
</sp>
<sp>
<speaker>Ὀρέστης</speaker>
<l>φειδόμεθʼ· ὁ δαίμων δʼ ἐς ἐμὲ πλούσιος κακῶν.</l>
</sp>
<sp>
<speaker>Μενέλαος</speaker>
<l n="395">τί χρῆμα πάσχεις; τίς σʼ ἀπόλλυσιν νόσος;</l>
</sp>
<sp>
<speaker>Ὀρέστης</speaker>
<l>ἡ σύνεσις, ὅτι σύνοιδα δείνʼ εἰργασμένος.</l>
</sp>
<sp>
<speaker>Μενέλαος</speaker>
<l>πῶς φῄς; σοφόν τοι τὸ σαφές, οὐ τὸ μὴ σαφές.</l>
</sp>
<sp>
<speaker>Ὀρέστης</speaker>
<l>λύπη μάλιστά γʼ ἡ διαφθείρουσά με — </l>
</sp>
<sp>
<speaker>Μενέλαος</speaker>
<l>δεινὴ γὰρ ἡ θεός, ἀλλʼ ὅμως ἰάσιμος.</l>
</sp>
<sp>
<speaker>Ὀρέστης</speaker>
<l n="400">μανίαι τε, μητρὸς αἵματος τιμωρίαι.</l>
</sp>
<sp>
<speaker>Μενέλαος</speaker>
<l>ἤρξω δὲ λύσσης πότε; τίς ἡμέρα τότʼ ἦν;</l>
</sp>
<sp>
<speaker>Ὀρέστης</speaker>
<l>ἐν ᾗ τάλαιναν μητέρʼ ἐξώγκουν τάφῳ.</l>
</sp>
<sp>
<speaker>Μενέλαος</speaker>
<l>πότερα κατʼ οἴκους ἢ προσεδρεύων πυρᾷ;</l>
</sp>
<sp>
<speaker>Ὀρέστης</speaker>
<l>νυκτὸς φυλάσσων ὀστέων ἀναίρεσιν.</l>
</sp>
<sp>
<speaker>Μενέλαος</speaker>
<l n="405">παρῆν τις ἄλλος, ὃς σὸν ὤρθευεν δέμας;</l>
</sp>
<sp>
<speaker>Ὀρέστης</speaker>
<l>Πυλάδης, ὁ συνδρῶν αἷμα καὶ μητρὸς φόνον.</l>
</sp>
<sp>
<speaker>Μενέλαος</speaker>
<l>ἐκ φασμάτων δὲ τάδε νοσεῖς· ποίων ὕπο;</l>
</sp>
<sp>
<speaker>Ὀρέστης</speaker>
<l>ἔδοξʼ ἰδεῖν τρεῖς νυκτὶ προσφερεῖς κόρας.</l>
</sp>
<sp>
<speaker>Μενέλαος</speaker>
<l>οἶδʼ ἃς ἔλεξας, ὀνομάσαι δʼ οὐ βούλομαι.</l>
</sp>
<sp>
<speaker>Ὀρέστης</speaker>
<l n="410">σεμναὶ γάρ· εὐπαίδευτα δʼ ἀπετρέπου λέγειν.</l>
</sp>
<sp>
<speaker>Μενέλαος</speaker>
<l>αὗταί σε βακχεύουσι συγγενῆ φόνον;</l>
</sp>
<sp>
<speaker>Ὀρέστης</speaker>
<l>οἴμοι διωγμῶν, οἷς ἐλαύνομαι τάλας.</l>
</sp>
<sp>
<speaker>Μενέλαος</speaker>
<l>οὐ δεινὰ πάσχειν δεινὰ τοὺς εἰργασμένους.</l>
</sp>
<sp>
<speaker>Ὀρέστης</speaker>
<l>ἀλλʼ ἔστιν ἡμῖν ἀναφορὰ τῆς συμφορᾶς.</l>
</sp>
<sp>
<speaker>Μενέλαος</speaker>
<l n="415">μὴ θάνατον εἴπῃς· τοῦτο μὲν γὰρ οὐ σοφόν.</l>
</sp>
<sp>
<speaker>Ὀρέστης</speaker>
<l>Φοῖβος, κελεύσας μητρὸς ἐκπρᾶξαι φόνον.</l>
</sp>
<sp>
<speaker>Μενέλαος</speaker>
<l>ἀμαθέστερός γʼ ὢν τοῦ καλοῦ καὶ τῆς δίκης.</l>
</sp>
<sp>
<speaker>Ὀρέστης</speaker>
<l>δουλεύομεν θεοῖς, ὅ τι ποτʼ εἰσὶν οἱ θεοί.</l>
</sp>
<sp>
<speaker>Μενέλαος</speaker>
<l>κᾆτʼ οὐκ ἀμύνει Λοξίας τοῖς σοῖς κακοῖς;</l>
</sp>
<sp>
<speaker>Ὀρέστης</speaker>
<l n="420">μέλλει· τὸ θεῖον δʼ ἐστὶ τοιοῦτον φύσει.</l>
</sp>
<sp>
<speaker>Μενέλαος</speaker>
<l>πόσον χρόνον δὲ μητρὸς οἴχονται πνοαί;</l>
</sp>
<sp>
<speaker>Ὀρέστης</speaker>
<l>ἕκτον τόδʼ ἦμαρ· ἔτι πυρὰ θερμὴ τάφου.</l>
</sp>
<sp>
<speaker>Μενέλαος</speaker>
<l>ὡς ταχὺ μετῆλθόν σʼ αἷμα μητέρος θεαί.</l>
</sp>
<sp>
<speaker>Ὀρέστης</speaker>
<l>οὐ σοφός, ἀληθὴς δʼ ἐς φίλους <add>ἔφυν φίλος.</add>
</l>
</sp>
<sp>
<speaker>Μενέλαος</speaker>
<l n="425">πατρὸς δὲ δή τι σʼ ὠφελεῖ τιμωρία;</l>
</sp>
<sp>
<speaker>Ὀρέστης</speaker>
<l>οὔπω· τὸ μέλλον δʼ ἴσον ἀπραξίᾳ λέγω.</l>
<milestone ed="p" n="427" unit="card"/>
</sp>
<sp>
<speaker>Μενέλαος</speaker>
<l>τὰ πρὸς πόλιν δὲ πῶς ἔχεις δράσας τάδε;</l>
</sp>
<sp>
<speaker>Ὀρέστης</speaker>
<l>μισούμεθʼ οὕτως ὥστε μὴ προσεννέπειν.</l>
</sp>
<sp>
<speaker>Μενέλαος</speaker>
<l>οὐδʼ ἥγνισαι σὸν αἷμα κατὰ νόμον χεροῖν;</l>
</sp>
<sp>
<speaker>Ὀρέστης</speaker>
<l n="430">ἐκκλῄομαι γὰρ δωμάτων ὅποι μόλω.</l>
</sp>
<sp>
<speaker>Μενέλαος</speaker>
<l>τίνες πολιτῶν ἐξαμιλλῶνταί σε γῆς;</l>
</sp>
<sp>
<speaker>Ὀρέστης</speaker>
<l>Οἴαξ, τὸ Τροίας μῖσος ἀναφέρων πατρί.</l>
</sp>
<sp>
<speaker>Μενέλαος</speaker>
<l>συνῆκα· Παλαμήδους σε τιμωρεῖ φόνου.</l>
</sp>
<sp>
<speaker>Ὀρέστης</speaker>
<l>οὗ γʼ οὐ μετῆν μοι· διὰ τριῶν δʼ ἀπόλλυμαι.</l>
</sp>
<sp>
<speaker>Μενέλαος</speaker>
<l n="435">τίς δʼ ἄλλος; ἦ που τῶν ἀπʼ Αἰγίσθου φίλων;</l>
</sp>
<sp>
<speaker>Ὀρέστης</speaker>
<l>οὗτοί μʼ ὑβρίζουσʼ, ὧν πόλις τὰ νῦν κλύει.</l>
</sp>
<sp>
<speaker>Μενέλαος</speaker>
<l>Ἀγαμέμνονος δὲ σκῆπτρʼ ἐᾷ σʼ ἔχειν πόλις;</l>
</sp>
<sp>
<speaker>Ὀρέστης</speaker>
<l>πῶς, οἵτινες ζῆν οὐκ ἐῶσʼ ἡμᾶς ἔτι;</l>
</sp>
<sp>
<speaker>Μενέλαος</speaker>
<l>τί δρῶντες ὅ τι καὶ σαφὲς ἔχεις εἰπεῖν ἐμοί;</l>
</sp>
<sp>
<speaker>Ὀρέστης</speaker>
<l n="440">ψῆφος καθʼ ἡμῶν οἴσεται τῇδʼ ἡμέρᾳ.</l>
</sp>
<sp>
<speaker>Μενέλαος</speaker>
<l>φεύγειν πόλιν τήνδʼ; ἢ θανεῖν ἢ μὴ θανεῖν;</l>
</sp>
<sp>
<speaker>Ὀρέστης</speaker>
<l>θανεῖν ὑπʼ ἀστῶν λευσίμῳ πετρώματι.</l>
</sp>
<sp>
<speaker>Μενέλαος</speaker>
<l>κᾆτʼ οὐχὶ φεύγεις γῆς ὑπερβαλὼν ὅρους;</l>
</sp>
<sp>
<speaker>Ὀρέστης</speaker>
<l>κύκλῳ γὰρ εἱλισσόμεθα παγχάλκοις ὅπλοις.</l>
</sp>
<sp>
<speaker>Μενέλαος</speaker>
<l n="445">ἰδίᾳ πρὸς ἐχθρῶν ἢ πρὸς Ἀργείας χερός;</l>
</sp>
<sp>
<speaker>Ὀρέστης</speaker>
<l>πάντων πρὸς ἀστῶν, ὡς θάνω· βραχὺς λόγος.</l>
</sp>
<sp>
<speaker>Μενέλαος</speaker>
<l>ὦ μέλεος, ἥκεις συμφορᾶς ἐς τοὔσχατον.</l>
</sp>
<sp>
<speaker>Ὀρέστης</speaker>
<l>ἐς σὲ ἐλπὶς ἡμὴ καταφυγὰς ἔχει κακῶν.</l>
<l>ἀλλʼ ἀθλίως πράσσουσιν εὐτυχὴς μολὼν</l>
<l n="450">μετάδος φίλοισι σοῖσι σῆς εὐπραξίας,</l>
<l>καὶ μὴ μόνος τὸ χρηστὸν ἀπολαβὼν ἔχε,</l>
<l>ἀλλʼ ἀντιλάζου καὶ πόνων ἐν τῷ μέρει,</l>
<l>χάριτας πατρῴας ἐκτίνων ἐς οὕς σε δεῖ.</l>
<l>ὄνομα γάρ, ἔργον δʼ οὐκ ἔχουσιν οἱ φίλοι</l>
<l n="455">οἱ μὴ ʼπὶ ταῖσι συμφοραῖς ὄντες φίλοι.</l>
</sp>
<sp>
<speaker>Χορός</speaker>
<l>καὶ μὴν γέροντι δεῦρʼ ἁμιλλᾶται ποδὶ</l>
<l>ὁ Σπαρτιάτης Τυνδάρεως, μελάμπεπλος</l>
<l>κουρᾷ τε θυγατρὸς πενθίμῳ κεκαρμένος.</l>
</sp>
<sp>
<speaker>Ὀρέστης</speaker>
<l>ἀπωλόμην, Μενέλαε· Τυνδάρεως ὅδε</l>
<l n="460">στείχει πρὸς ἡμᾶς, οὗ μάλιστʼ αἰδώς μʼ ἔχει</l>
<l>ἐς ὄμματʼ ἐλθεῖν τοῖσιν ἐξειργασμένοις.</l>
<l>καὶ γάρ μʼ ἔθρεψε σμικρὸν ὄντα, πολλὰ δὲ</l>
<l>φιλήματʼ ἐξέπλησε, τὸν Ἀγαμέμνονος</l>
<l>παῖδʼ ἀγκάλαισι περιφέρων, Λήδα θʼ ἅμα,</l>
<l n="465">τιμῶντέ μʼ οὐδὲν ἧσσον ἢ Διοσκόρω·</l>
<l>οἷς, ὦ τάλαινα καρδία ψυχή τʼ ἐμή,</l>
<l>ἀπέδωκʼ ἀμοιβὰς οὐ καλάς. τίνα σκότον</l>
<l>λάβω προσώπῳ; ποῖον ἐπίπροσθεν νέφος</l>
<l>θῶμαι, γέροντος ὀμμάτων φεύγων κόρας;</l>
<milestone ed="p" n="470" unit="card"/>
</sp>
<sp>
<speaker>Τυνδάρεως</speaker>
<l n="470">ποῦ ποῦ θυγατρὸς τῆς ἐμῆς ἴδω πόσιν,</l>
<l>Μενέλαον; ἐπὶ γὰρ τῷ Κλυταιμήστρας τάφῳ</l>
<l>χοὰς χεόμενος ἔκλυον ὡς ἐς Ναυπλίαν</l>
<l>ἥκοι σὺν ἀλόχῳ πολυετὴς σεσῳσμένος.</l>
<l>ἄγετέ με· πρὸς γὰρ δεξιὰν αὐτοῦ θέλω</l>
<l n="475">στὰς ἀσπάσασθαι, χρόνιος εἰσιδὼν φίλον.</l>
</sp>
<sp>
<speaker>Μενέλαος</speaker>
<l>ὦ πρέσβυ, χαῖρε, Ζηνὸς ὁμόλεκτρον κάρα.</l>
</sp>
<sp>
<speaker>Τυνδάρεως</speaker>
<l>ὦ χαῖρε καὶ σύ, Μενέλεως, κήδευμʼ ἐμόν.</l>
<l>
<milestone ed="P" unit="para"/>ἔα· τὸ μέλλον ὡς κακὸν τὸ μὴ εἰδέναι.</l>
<l>ὁ μητροφόντης ὅδε πρὸ δωμάτων δράκων</l>
<l n="480">στίλβει νοσώδεις ἀστραπάς, στύγημʼ ἐμόν.</l>
<l>Μενέλαε, προσφθέγγῃ νιν, ἀνόσιον κάρα;</l>
</sp>
<sp>
<speaker>Μενέλαος</speaker>
<l>τί γάρ; φίλου μοι πατρός ἐστιν ἔκγονος.</l>
</sp>
<sp>
<speaker>Τυνδάρεως</speaker>
<l>κείνου γὰρ ὅδε πέφυκε, τοιοῦτος γεγώς;</l>
</sp>
<sp>
<speaker>Μενέλαος</speaker>
<l>πέφυκεν· εἰ δὲ δυστυχεῖ, τιμητέος.</l>
</sp>
<sp>
<speaker>Τυνδάρεως</speaker>
<l n="485">βεβαρβάρωσαι, χρόνιος ὢν ἐν βαρβάροις.</l>
</sp>
<sp>
<speaker>Μενέλαος</speaker>
<l>Ἑλληνικόν τοι τὸν ὁμόθεν τιμᾶν ἀεί.</l>
</sp>
<sp>
<speaker>Τυνδάρεως</speaker>
<l>καὶ τῶν νόμων γε μὴ πρότερον εἶναι θέλειν.</l>
</sp>
<sp>
<speaker>Μενέλαος</speaker>
<l>πᾶν τοὐξ ἀνάγκης δοῦλόν ἐστʼ ἐν τοῖς σοφοῖς.</l>
</sp>
<sp>
<speaker>Τυνδάρεως</speaker>
<l>κέκτησό νυν σὺ τοῦτʼ, ἐγὼ δʼ οὐ κτήσομαι.</l>
</sp>
<sp>
<speaker>Μενέλαος</speaker>
<l n="490">ὀργὴ γὰρ ἅμα σου καὶ τὸ γῆρας οὐ σοφόν.</l>
</sp>
<sp n="*tunda/rews">
<speaker>Τυνδάρεως</speaker>
<l>πρὸς τόνδʼ ἀγὼν τίς ἀσοφίας ἥκει πέρι;</l>
<l>εἰ τὰ καλὰ πᾶσι φανερὰ καὶ τὰ μὴ καλά,</l>
<l>τούτου τίς ἀνδρῶν ἐγένετʼ ἀσυνετώτερος,</l>
<l>ὅστις τὸ μὲν δίκαιον οὐκ ἐσκέψατο</l>
<l n="495">οὐδʼ ἦλθεν ἐπὶ τὸν κοινὸν Ἑλλήνων νόμον;</l>
<l>ἐπεὶ γὰρ ἐξέπνευσεν Ἀγαμέμνων βίον</l>
<l>† πληγεὶς θυγατρὸς τῆς ἐμῆς ὑπὲρ κάρα †,</l>
<l n="499">αἴσχιστον ἔργον — οὐ γὰρ αἰνέσω ποτέ — </l>
<l n="500">χρῆν αὐτὸν ἐπιθεῖναι μὲν αἵματος δίκην,</l>
<l>ὁσίαν διώκοντʼ, ἐκβαλεῖν τε δωμάτων</l>
<l>μητέρα· τὸ σῶφρόν τʼ ἔλαβεν ἀντὶ συμφορᾶς</l>
<l>καὶ τοῦ νόμου τʼ ἂν εἴχετʼ εὐσεβής τʼ ἂν ἦν.</l>
<l>νῦν δʼ ἐς τὸν αὐτὸν δαίμονʼ ἦλθε μητέρι.</l>
<l n="505">κακὴν γὰρ αὐτὴν ἐνδίκως ἡγούμενος,</l>
<l>αὐτὸς κακίων μητέρʼ ἐγένετο κτανών.</l>
<milestone ed="p" n="507" unit="card"/>
<l>
<milestone ed="P" unit="para"/>ἐρήσομαι δέ, Μενέλεως, τοσόνδε σε·</l>
<l>εἰ τόνδʼ ἀποκτείνειεν ὁμόλεκτρος γυνή,</l>
<l>χὡ τοῦδε παῖς αὖ μητέρʼ ἀνταποκτενεῖ,</l>
<l n="510">κἄπειθʼ ὁ κείνου γενόμενος φόνῳ φόνον</l>
<l>λύσει, πέρας δὴ ποῖ κακῶν προβήσεται;</l>
<l>καλῶς ἔθεντο ταῦτα πατέρες οἱ πάλαι·</l>
<l>ἐς ὀμμάτων μὲν ὄψιν οὐκ εἴων περᾶν</l>
<l>οὐδʼ εἰς ἀπάντημʼ, ὅστις αἷμʼ ἔχων κυροῖ,</l>
<l n="515">φυγαῖσι δʼ ὁσιοῦν, ἀνταποκτείνειν δὲ μή.</l>
<l>αἰεὶ γὰρ εἷς ἔμελλʼ ἐνέξεσθαι φόνῳ,</l>
<l>τὸ λοίσθιον μίασμα λαμβάνων χεροῖν.</l>
<l>ἐγὼ δὲ μισῶ μὲν γυναῖκας ἀνοσίους,</l>
<l>πρώτην δὲ θυγατέρʼ, ἣ πόσιν κατέκτανεν·</l>
<l n="520">Ἑλένην τε, τὴν σὴν ἄλοχον, οὔποτʼ αἰνέσω</l>
<l>οὐδʼ ἂν προσείποιμʼ· οὐδὲ σὲ ζηλῶ, κακῆς</l>
<l>γυναικὸς ἐλθόνθʼ οὕνεκʼ ἐς Τροίας πέδον.</l>
<l>ἀμυνῶ δʼ, ὅσονπερ δυνατός εἰμι, τῷ νόμῳ,</l>
<l>τὸ θηριῶδες τοῦτο καὶ μιαιφόνον</l>
<l n="525">παύων, ὃ καὶ γῆν καὶ πόλεις ὄλλυσʼ ἀεί.</l>
<l>
<milestone ed="P" unit="para"/>ἐπεὶ τίνʼ εἶχες, ὦ τάλας, ψυχὴν τότε,</l>
<l>ὅτʼ ἐξέβαλλε μαστὸν ἱκετεύουσά σε</l>
<l>μήτηρ; ἐγὼ μὲν οὐκ ἰδὼν τἀκεῖ κακά,</l>
<l>δακρύοις γέροντʼ ὀφθαλμὸν ἐκτήκω τάλας.</l>
<l n="530">ἓν <add>δʼ</add> οὖν λόγοισι τοῖς ἐμοῖς ὁμορροθεῖ·</l>
<l>μισῇ γε πρὸς θεῶν καὶ τίνεις μητρὸς δίκας,</l>
<l>μανίαις ἀλαίνων καὶ φόβοις. τί μαρτύρων</l>
<l>ἄλλων ἀκούειν δεῖ μʼ, ἅ γʼ εἰσορᾶν πάρα;</l>
<l>ὡς οὖν ἂν εἰδῇς, Μενέλεως, τοῖσιν θεοῖς</l>
<l n="535">μὴ πρᾶσσʼ ἐναντίʼ, ὠφελεῖν τοῦτον θέλων,</l>
<l>ἔα δʼ ὑπʼ ἀστῶν καταφονευθῆναι πέτροις,</l>
<l>ἢ μὴ ʼπίβαινε Σπαρτιάτιδος χθονός.</l>
<l>θυγάτηρ δʼ ἐμὴ θανοῦσʼ ἔπραξεν ἔνδικα·</l>
<l>ἀλλʼ οὐχὶ πρὸς τοῦτʼ εἰκὸς ἦν αὐτὴν θανεῖν.</l>
<l n="540">ἐγὼ δὲ τἄλλα μακάριος πέφυκʼ ἀνήρ,</l>
<l>πλὴν ἐς θυγατέρας· τοῦτο δʼ οὐκ εὐδαιμονῶ.</l>
</sp>
<sp>
<speaker>Χορός</speaker>
<l>ζηλωτὸς ὅστις εὐτύχησεν ἐς τέκνα</l>
<l>καὶ μὴ ʼπισήμους συμφορὰς ἐκτήσατο.</l>
<milestone ed="p" n="544" unit="card"/>
</sp>
<sp n="*)ore/sths">
<speaker>Ὀρέστης</speaker>
<l>ὦ γέρον, ἐγώ τοι πρὸς σὲ δειμαίνω λέγειν,</l>
<l n="545">ὅπου σὲ μέλλω σήν τε λυπήσειν φρένα.</l>
<l>ἐγᾦδʼ, ἀνόσιός εἰμι μητέρα κτανών,</l>
<l>ὅσιος δέ γʼ ἕτερον ὄνομα, τιμωρῶν πατρί.</l>
<l>ἀπελθέτω δὴ τοῖς λόγοισιν ἐκποδὼν</l>
<l>τὸ γῆρας ἡμῖν τὸ σόν, ὅ μʼ ἐκπλήσσει λόγου,</l>
<l n="550">καὶ καθʼ ὁδὸν εἶμι· νῦν δὲ σὴν ταρβῶ τρίχα.</l>
<l>
<milestone ed="P" unit="para"/>τί χρῆν με δρᾶσαι; δύο γὰρ ἀντίθες δυοῖν·</l>
<l>πατὴρ μὲν ἐφύτευσέν με, σὴ δʼ ἔτικτε παῖς,</l>
<l>τὸ σπέρμʼ ἄρουρα παραλαβοῦσʼ ἄλλου πάρα·</l>
<l>ἄνευ δὲ πατρὸς τέκνον οὐκ εἴη ποτʼ ἄν.</l>
<l n="555">ἐλογισάμην οὖν τῷ γένους ἀρχηγέτῃ</l>
<l>μᾶλλόν με φῦναι τῆς ὑποστάσης τροφάς.</l>
<l>ἡ σὴ δὲ θυγάτηρ — μητέρʼ αἰδοῦμαι λέγειν — </l>
<l>ἰδίοισιν ὑμεναίοισι κοὐχὶ σώφροσιν</l>
<l>ἐς ἀνδρὸς ᾔει λέκτρʼ· ἐμαυτόν, ἢν λέγω</l>
<l n="560">κακῶς ἐκείνην, ἐξερῶ· λέξω δʼ ὅμως.</l>
<l>Αἴγισθος ἦν ὁ κρυπτὸς ἐν δόμοις πόσις.</l>
<l>τοῦτον κατέκτεινʼ, ἐπὶ δʼ ἔθυσα μητέρα,</l>
<l>ἀνόσια μὲν δρῶν, ἀλλὰ τιμωρῶν πατρί.</l>
<l>
<milestone ed="P" unit="para"/>ἐφʼ οἷς δʼ ἀπειλεῖς ὡς πετρωθῆναί με χρή,</l>
<l n="565">ἄκουσον ὡς ἅπασαν Ἑλλάδʼ ὠφελῶ.</l>
<l>εἰ γὰρ γυναῖκες ἐς τόδʼ ἥξουσιν θράσους,</l>
<l>ἄνδρας φονεύειν, καταφυγὰς ποιούμεναι</l>
<l>ἐς τέκνα, μαστοῖς τὸν ἔλεον θηρώμεναι,</l>
<l>παρʼ οὐδὲν αὐταῖς ἦν ἂν ὀλλύναι πόσεις</l>
<l n="570">ἐπίκλημʼ ἐχούσαις ὅ τι τύχοι. δράσας δʼ ἐγὼ</l>
<l>δείνʼ, ὡς σὺ κομπεῖς, τόνδʼ ἔπαυσα τὸν νόμον.</l>
<l>μισῶν δὲ μητέρʼ ἐνδίκως ἀπώλεσα,</l>
<l>ἥτις μεθʼ ὅπλων ἄνδρʼ ἀπόντʼ ἐκ δωμάτων</l>
<l>πάσης ὑπὲρ γῆς Ἑλλάδος στρατηλάτην</l>
<l n="575">προύδωκε κοὐκ ἔσῳσʼ ἀκήρατον λέχος·</l>
<l>ἐπεὶ δʼ ἁμαρτοῦσʼ ᾔσθετʼ, οὐχ αὑτῇ δίκην</l>
<l>ἐπέθηκεν, ἀλλʼ, ὡς μὴ δίκην δοίη πόσει,</l>
<l>ἐζημίωσε πατέρα κἀπέκτεινʼ ἐμόν.</l>
<l>πρὸς θεῶν — ἐν οὐ καλῷ μὲν ἐμνήσθην θεῶν,</l>
<l n="580">φόνον δικάζων· εἰ δὲ δὴ τὰ μητέρος</l>
<l>σιγῶν ἐπῄνουν, τί μʼ ἂν ἔδρασʼ ὁ κατθανών;</l>
<l>οὐκ ἄν με μισῶν ἀνεχόρευʼ Ἐρινύσιν;</l>
<l>ἢ μητρὶ μὲν πάρεισι σύμμαχοι θεαί,</l>
<l>τῷ δʼ οὐ πάρεισι, μᾶλλον ἠδικημένῳ;</l>
<l n="585">σύ τοι φυτεύσας θυγατέρʼ, ὦ γέρον, κακὴν</l>
<l>ἀπώλεσάς με· διὰ τὸ γὰρ κείνης θράσος</l>
<l>πατρὸς στερηθεὶς ἐγενόμην μητροκτόνος.</l>
<l>ὁρᾷς, Ὀδυσσέως ἄλοχον οὐ κατέκτανε</l>
<l>Τηλέμαχος· οὐ γὰρ ἐπεγάμει πόσει πόσιν,</l>
<l n="590">μένει δʼ ἐν οἴκοις ὑγιὲς εὐνατήριον.</l>
<milestone ed="p" n="591" unit="card"/>
<l>
<milestone ed="P" unit="para"/>ὁρᾷς δʼ Ἀπόλλωνʼ, ὃς μεσομφάλους ἕδρας</l>
<l>ναίων βροτοῖσι στόμα νέμει σαφέστατον,</l>
<l>ᾧ πειθόμεσθα πάνθʼ ὅσʼ ἂν κεῖνος λέγῃ·</l>
<l>τούτῳ πιθόμενος τὴν τεκοῦσαν ἔκτανον.</l>
<l n="595">ἐκεῖνον ἡγεῖσθʼ ἀνόσιον καὶ κτείνετε·</l>
<l>ἐκεῖνος ἥμαρτʼ, οὐκ ἐγώ. τί χρῆν με δρᾶν;</l>
<l>ἢ οὐκ ἀξιόχρεως ὁ θεὸς ἀναφέροντί μοι</l>
<l>μίασμα λῦσαι; ποῖ τις οὖν ἔτʼ ἂν φύγοι,</l>
<l>εἰ μὴ ὁ κελεύσας ῥύσεταί με μὴ θανεῖν;</l>
<l n="600">ἀλλʼ ὡς μὲν οὐκ εὖ μὴ λέγʼ εἴργασται τάδε,</l>
<l>ἡμῖν δὲ τοῖς δράσασιν οὐκ εὐδαιμόνως.</l>
<l>γάμοι δʼ ὅσοις μὲν εὖ καθεστᾶσιν βροτῶν,</l>
<l>μακάριος αἰών· οἷς δὲ μὴ πίπτουσιν εὖ,</l>
<l>τά τʼ ἔνδον εἰσὶ τά τε θύραζε δυστυχεῖς.</l>
</sp>
<sp>
<speaker>Χορός</speaker>
<l n="605">αἰεὶ γυναῖκες ἐμποδὼν ταῖς συμφοραῖς</l>
<l>ἔφυσαν ἀνδρῶν πρὸς τὸ δυστυχέστερον.</l>
</sp>
<sp>
<speaker>Τυνδάρεως</speaker>
<l>ἐπεὶ θρασύνῃ κοὐχ ὑποστέλλῃ λόγῳ,</l>
<l>οὕτω δʼ ἀμείβῃ μʼ ὥστε μʼ ἀλγῆσαι φρένα,</l>
<l>μᾶλλόν μʼ ἀνάξεις ἐπὶ σὸν ἐξελθεῖν φόνον·</l>
<l n="610">καλὸν πάρεργον δʼ αὐτὸ θήσομαι πόνων</l>
<l>ὧν εἵνεκʼ ἦλθον θυγατρὶ κοσμήσων τάφον.</l>
<l>μολὼν γὰρ εἰς ἔκκλητον Ἀργείων ὄχλον</l>
<l>ἑκοῦσαν οὐχ ἑκοῦσαν ἐπισείσω πόλιν</l>
<l>σοὶ σῇ τʼ ἀδελφῇ, λεύσιμον δοῦναι δίκην.</l>
<l n="615">μᾶλλον δʼ ἐκείνη σοῦ θανεῖν ἐστʼ ἀξία,</l>
<l>ἣ τῇ τεκούσῃ σʼ ἠγρίωσʼ, ἐς οὖς ἀεὶ</l>
<l>πέμπουσα μύθους ἐπὶ τὸ δυσμενέστερον,</l>
<l>ὀνείρατʼ ἀγγέλλουσα τὰ Ἀγαμέμνονος,</l>
<l>καὶ τοῦθʼ — ὃ μισήσειαν — Αἰγίσθου λέχος — </l>
<l n="620">οἱ νέρτεροι θεοί· καὶ γὰρ ἐνθάδʼ ἦν πικρόν·</l>
<l>ἕως ὑφῆψε δῶμʼ ἀνηφαίστῳ πυρί.</l>
<l>
<milestone ed="P" unit="para"/>Μενέλαε, σοὶ δὲ τάδε λέγω δράσω τε πρός·</l>
<l>εἰ τοὐμὸν ἔχθος ἐναριθμῇ κῆδός τʼ ἐμόν,</l>
<l>μὴ τῷδʼ ἀμύνειν φόνον ἐναντίον θεοῖς·</l>
<l n="625">ἔα δʼ ὑπʼ ἀστῶν καταφονευθῆναι πέτροις,</l>
<l>ἢ μὴ ʼπίβαινε Σπαρτιάτιδος χθονός.</l>
<l>τοσαῦτʼ ἀκούσας ἴσθι, μηδὲ δυσσεβεῖς</l>
<l>ἕλῃ, παρώσας εὐσεβεστέρους φίλους·</l>
<l>ἡμᾶς δʼ ἀπʼ οἴκων ἄγετε τῶνδε, πρόσπολοι.</l>
</sp>
<sp>
<speaker>Ὀρέστης</speaker>
<l n="630">στεῖχʼ, ὡς ἀθορύβως οὑπιὼν ἡμῖν λόγος</l>
<l>πρὸς τόνδʼ ἵκηται, γῆρας ἀποφυγὼν τὸ σόν.</l>
<l>Μενέλαε, ποῖ σὸν πόδʼ ἐπὶ συννοίᾳ κυκλεῖς,</l>
<l>διπλῆς μερίμνης διπτύχους ἰὼν ὁδούς;</l>
</sp>
<sp>
<speaker>Μενέλαος</speaker>
<l>ἔασον· ἐν ἐμαυτῷ τι συννοούμενος</l>
<l n="635">ὅποι τράπωμαι τῆς τύχης ἀμηχανῶ.</l>
</sp>
<sp>
<speaker>Ὀρέστης</speaker>
<l>μή νυν πέραινε τὴν δόκησιν, ἀλλʼ ἐμοὺς</l>
<l>λόγους ἀκούσας πρόσθε, βουλεύου τότε.</l>
</sp>
<sp>
<speaker>Μενέλαος</speaker>
<l>λέγʼ· εὖ γὰρ εἶπας· ἔστι δʼ οὗ σιγὴ λόγου</l>
<l>κρείσσων γένοιτʼ ἄν. ἔστι δʼ οὗ σιγῆς λόγος.</l>
<milestone ed="p" n="640" unit="card"/>
</sp>
<sp>
<speaker>Ὀρέστης</speaker>
<l n="640">λέγοιμʼ ἂν ἤδη. τὰ μακρὰ τῶν σμικρῶν λόγων</l>
<l>ἐπίπροσθέν ἐστι καὶ σαφῆ μᾶλλον κλύειν.</l>
<l>ἐμοὶ σὺ τῶν σῶν, Μενέλεως, μηδὲν δίδου,</l>
<l>ἃ δʼ ἔλαβες ἀπόδος πατρὸς ἐμοῦ λαβὼν πάρα.</l>
<l>— οὐ χρήματʼ εἶπον· χρήματʼ, ἢν ψυχὴν ἐμὴν</l>
<l n="645">σῴσῃς, ἅπερ μοι φίλτατʼ ἐστὶ τῶν ἐμῶν.  — </l>
<l>
<milestone ed="P" unit="para"/>ἀδικῶ· λαβεῖν χρή μʼ ἀντὶ τοῦδε τοῦ κακοῦ</l>
<l>ἄδικόν τι παρὰ σοῦ· καὶ γὰρ Ἀγαμέμνων πατὴρ</l>
<l>ἀδίκως ἀθροίσας Ἑλλάδʼ ἦλθʼ ὑπʼ Ἴλιον,</l>
<l>οὐκ ἐξαμαρτὼν αὐτός, ἀλλʼ ἁμαρτίαν</l>
<l n="650">τῆς σῆς γυναικὸς ἀδικίαν τʼ ἰώμενος.</l>
<l>ἓν μὲν τόδʼ ἡμῖν ἀνθʼ ἑνὸς δοῦναί σε χρή.</l>
<l>ἀπέδοτο δʼ, ὡς χρὴ τοῖς φίλοισι τοὺς φίλους,</l>
<l>τὸ σῶμʼ ἀληθῶς, σοὶ παρʼ ἀσπίδʼ ἐκπονῶν,</l>
<l>ὅπως σὺ τὴν σὴν ἀπολάβοις ξυνάορον.</l>
<l n="655">ἀπότεισον οὖν μοι ταὐτὸ τοῦτʼ ἐκεῖ λαβών,</l>
<l>μίαν πονήσας ἡμέραν, ἡμῶν ὕπερ</l>
<l>σωτήριος στάς, μὴ δέκʼ ἐκπλήσας ἔτη.</l>
<l>
<milestone ed="P" unit="para"/>ἃ δʼ Αὐλὶς ἔλαβε σφάγιʼ ἐμῆς ὁμοσπόρου,</l>
<l>ἐῶ σʼ ἔχειν ταῦθʼ· Ἑρμιόνην μὴ κτεῖνε σύ.</l>
<l n="660">δεῖ γὰρ σʼ ἐμοῦ πράσσοντος ὡς πράσσω τὰ νῦν</l>
<l>πλέον φέρεσθαι, κἀμὲ συγγνώμην ἔχειν.</l>
<l>ψυχὴν δʼ ἐμὴν δὸς τῷ ταλαιπώρῳ πατρὶ</l>
<l>κἀμῆς ἀδελφῆς, παρθένου μακρὸν χρόνον·</l>
<l>θανὼν γὰρ οἶκον ὀρφανὸν λείψω πατρός.</l>
<l n="665">
<milestone ed="P" unit="para"/>ἐρεῖς· ἀδύνατον. αὐτὸ τοῦτο· τοὺς φίλους</l>
<l>ἐν τοῖς κακοῖς χρὴ τοῖς φίλοισιν ὠφελεῖν·</l>
<l>ὅταν δʼ ὁ δαίμων εὖ διδῷ, τί δεῖ φίλων;</l>
<l>ἀρκεῖ γὰρ αὐτὸς ὁ θεὸς ὠφελεῖν θέλων.</l>
<l>φιλεῖν δάμαρτα πᾶσιν Ἕλλησιν δοκεῖς·</l>
<l n="670">κοὐχ ὑποτρέχων σε τοῦτο θωπείᾳ λέγω·</l>
<l>ταύτης ἱκνοῦμαί σʼ — ὦ μέλεος ἐμῶν κακῶν,</l>
<l>ἐς οἷον ἥκω. τί δέ; ταλαιπωρεῖν με δεῖ·</l>
<l>ὑπὲρ γὰρ οἴκου παντὸς ἱκετεύω τάδε.</l>
<l>ὦ πατρὸς ὅμαιμε θεῖε, τὸν κατὰ χθονὸς</l>
<l n="675">θανόντʼ ἀκούειν τάδε δόκει, ποτωμένην</l>
<l>ψυχὴν ὑπὲρ σοῦ, καὶ λέγειν ἃ ἐγὼ λέγω,</l>
<l>ταὔτʼ ἔς τε δάκρυα καὶ γόους καὶ συμφοράς.</l>
<l>εἴρηκα κἀπῄτηκα τὴν σωτηρίαν,</l>
<l>θηρῶν ὃ πάντες κοὐκ ἐγὼ ζητῶ μόνος.</l>
</sp>
<sp>
<speaker>Χορός</speaker>
<l n="680">κἀγώ σʼ ἱκνοῦμαι καὶ γυνή περ οὖσʼ ὅμως</l>
<l>τοῖς δεομένοισιν ὠφελεῖν· οἷός τε δʼ εἶ.</l>
<milestone ed="p" n="682" unit="card"/>
</sp>
<sp>
<speaker>Μενέλαος</speaker>
<l>Ὀρέστʼ, ἐγώ τοι σὸν καταιδοῦμαι κάρα</l>
<l>καὶ ξυμπονῆσαι σοῖς κακοῖσι βούλομαι·</l>
<l>καὶ χρὴ γὰρ οὕτω τῶν ὁμαιμόνων κακὰ</l>
<l n="685">ξυνεκκομίζειν, δύναμιν ἢν διδῷ θεός,</l>
<l>θνῄσκοντα καὶ κτείνοντα τοὺς ἐναντίους·</l>
<l>τὸ δʼ αὖ δύνασθαι πρὸς θεῶν χρῄζω τυχεῖν.</l>
<l>ἥκω γὰρ ἀνδρῶν συμμάχων κενὸν δόρυ</l>
<l>ἔχων, πόνοισι μυρίοις ἀλώμενος,</l>
<l n="690">σμικρᾷ σὺν ἀλκῇ τῶν λελειμμένων φίλων.</l>
<l>μάχῃ μὲν οὖν ἂν οὐχ ὑπερβαλοίμεθα</l>
<l>Πελασγὸν Ἄργος· εἰ δὲ μαλθακοῖς λόγοις</l>
<l>δυναίμεθʼ, ἐνταῦθʼ ἐλπίδος προσήκομεν.</l>
<l>σμικροῖσι μὲν γὰρ μεγάλα πῶς ἕλοι τις ἄν;</l>
<l n="695">
<del>πόνοισιν; ἀμαθὲς καὶ τὸ βούλεσθαι τάδε.</del>
</l>
<l>
<milestone ed="P" unit="para"/>ὅταν γὰρ ἡβᾷ δῆμος εἰς ὀργὴν πεσών,</l>
<l>ὅμοιον ὥστε πῦρ κατασβέσαι λάβρον·</l>
<l>εἰ δʼ ἡσύχως τις αὑτὸν ἐντείνοντι μὲν</l>
<l>χαλῶν ὑπείκοι καιρὸν εὐλαβούμενος,</l>
<l n="700">ἴσως ἂν ἐκπνεύσειεν· ἢν δʼ ἀνῇ πνοάς,</l>
<l>τύχοις ἂν αὐτοῦ ῥᾳδίως ὅσον θέλεις.</l>
<l>ἔνεστι δʼ οἶκτος, ἔνι δὲ καὶ θυμὸς μέγας,</l>
<l>καραδοκοῦντι κτῆμα τιμιώτατον.</l>
<l>ἐλθὼν δὲ Τυνδάρεών τέ σοι πειράσομαι</l>
<l n="705">πόλιν τε πεῖσαι τῷ λίαν χρῆσθαι καλῶς.</l>
<l>καὶ ναῦς γὰρ ἐνταθεῖσα πρὸς βίαν ποδὶ</l>
<l>ἔβαψεν, ἔστη δʼ αὖθις, ἢν χαλᾷ πόδα.</l>
<l>μισεῖ γὰρ ὁ θεὸς τὰς ἄγαν προθυμίας,</l>
<l>μισοῦσι δʼ ἀστοί· δεῖ δέ μʼ — οὐκ ἄλλως λέγω — </l>
<l n="710">σῴζειν σε σοφίᾳ, μὴ βίᾳ τῶν κρεισσόνων.</l>
<l>ἀλκῇ δέ σʼ οὐκ ἄν, ᾗ σὺ δοξάζεις ἴσως,</l>
<l>σῴσαιμʼ ἄν· οὐ γὰρ ῥᾴδιον λόγχῃ μιᾷ</l>
<l>στῆσαι τροπαῖα τῶν κακῶν ἅ σοι πάρα.</l>
<l>οὐ γάρ ποτʼ Ἄργους γαῖαν ἐς τὸ μαλθακὸν</l>
<l n="715">προσηγόμεσθα· νῦν δʼ ἀναγκαίως ἔχει.</l>
<l>
<del>δούλοισιν εἶναι τοῖς σοφοῖσι τῆς τύχης</del>
</l>
</sp>
<sp>
<speaker>Ὀρέστης</speaker>
<l>ὦ πλὴν γυναικὸς οὕνεκα στρατηλατεῖν</l>
<l>τἄλλʼ οὐδέν, ὦ κάκιστε τιμωρεῖν φίλοις,</l>
<l n="720">φεύγεις ἀποστραφείς με, τὰ δʼ Ἀγαμέμνονος</l>
<l>φροῦδʼ; ἄφιλος ἦσθʼ ἄρʼ, ὦ πάτερ, πράσσων κακῶς.</l>
<l>οἴμοι, προδέδομαι, κοὐκέτʼ εἰσὶν ἐλπίδες,</l>
<l>ὅποι τραπόμενος θάνατον Ἀργείων φύγω·</l>
<l>οὗτος γὰρ ἦν μοι καταφυγὴ σωτηρίας.</l>
<l n="725">
<milestone ed="P" unit="para"/>ἀλλʼ εἰσορῶ γὰρ τόνδε φίλτατον βροτῶν</l>
<l>Πυλάδην δρόμῳ στείχοντα Φωκέων ἄπο,</l>
<l>ἡδεῖαν ὄψιν· πιστὸς ἐν κακοῖς ἀνὴρ</l>
<l>κρείσσων γαλήνης ναυτίλοισιν εἰσορᾶν.</l>
<milestone ed="p" n="729" unit="card"/>
</sp>
</div2>
<div2 type="trochees">
<sp>
<speaker>Πυλάδης</speaker>
<l>θᾶσσον ᾗ με χρῆν προβαίνων ἱκόμην διʼ ἄστεως,</l>
<l n="730">σύλλογον πόλεως ἀκούσας, τὸν δʼ ἰδὼν αὐτὸς σαφῶς,</l>
<l>ἐπὶ σὲ σύγγονόν τε τὴν σήν, ὡς κτενοῦντας αὐτίκα.</l>
<l>τί τάδε; πῶς ἔχεις; τί πράσσεις, φίλταθʼ ἡλίκων ἐμοὶ</l>
<l>καὶ φίλων καὶ συγγενείας; πάντα γὰρ τάδʼ εἶ σύ μοι.</l>
</sp>
<sp>
<speaker>Ὀρέστης</speaker>
<l>οἰχόμεσθʼ, ὡς ἐν βραχεῖ σοι τἀμὰ δηλώσω κακά.</l>
</sp>
<sp>
<speaker>Πυλάδης</speaker>
<l n="735">συγκατασκάπτοις ἂν ἡμᾶς· κοινὰ γὰρ τὰ τῶν φίλων.</l>
</sp>
<sp>
<speaker>Ὀρέστης</speaker>
<l>Μενέλεως κάκιστος ἐς ἐμὲ καὶ κασιγνήτην ἐμήν.</l>
</sp>
<sp>
<speaker>Πυλάδης</speaker>
<l>εἰκότως, κακῆς γυναικὸς ἄνδρα γίγνεσθαι κακόν.</l>
</sp>
<sp>
<speaker>Ὀρέστης</speaker>
<l>ὥσπερ οὐκ ἐλθὼν ἔμοιγε ταὐτὸν ἀπέδωκεν μολών.</l>
</sp>
<sp>
<speaker>Πυλάδης</speaker>
<l>ἦ γάρ ἐστιν ὡς ἀληθῶς τήνδʼ ἀφιγμένος χθόνα;</l>
</sp>
<sp>
<speaker>Ὀρέστης</speaker>
<l n="740">χρόνιος· ἀλλʼ ὅμως τάχιστα κακὸς ἐφωράθη φίλοις.</l>
</sp>
<sp>
<speaker>Πυλάδης</speaker>
<l>καὶ δάμαρτα τὴν κακίστην ναυστολῶν ἐλήλυθεν;</l>
</sp>
<sp>
<speaker>Ὀρέστης</speaker>
<l>οὐκ ἐκεῖνος, ἀλλʼ ἐκείνη κεῖνον ἐνθάδʼ ἤγαγεν.</l>
</sp>
<sp>
<speaker>Πυλάδης</speaker>
<l>ποῦ ʼστιν ἣ πλείστους Ἀχαιῶν ὤλεσεν γυνὴ μία;</l>
</sp>
<sp>
<speaker>Ὀρέστης</speaker>
<l>ἐν δόμοις ἐμοῖσιν, εἰ δὴ τούσδʼ ἐμοὺς καλεῖν χρεών.</l>
</sp>
<sp>
<speaker>Πυλάδης</speaker>
<l n="745">σὺ δὲ τίνας λόγους ἔλεξας σοῦ κασιγνήτῳ πατρός;</l>
</sp>
<sp>
<speaker>Ὀρέστης</speaker>
<l>μή μʼ ἰδεῖν θανόνθʼ ὑπʼ ἀστῶν καὶ κασιγνήτην ἐμήν.</l>
</sp>
<sp>
<speaker>Πυλάδης</speaker>
<l>πρὸς θεῶν, τί πρὸς τάδʼ εἶπε; τόδε γὰρ εἰδέναι θέλω.</l>
</sp>
<sp>
<speaker>Ὀρέστης</speaker>
<l>εὐλαβεῖθʼ, ὃ τοῖς φίλοισι δρῶσιν οἱ κακοὶ φίλοι.</l>
</sp>
<sp>
<speaker>Πυλάδης</speaker>
<l>σκῆψιν ἐς ποίαν προβαίνων; τοῦτο πάντʼ ἔχω μαθών.</l>
</sp>
<sp>
<speaker>Ὀρέστης</speaker>
<l n="750">οὗτος ἦλθʼ, ὁ τὰς ἀρίστας θυγατέρας σπείρας πατήρ.</l>
</sp>
<sp>
<speaker>Πυλάδης</speaker>
<l>Τυνδάρεων λέγεις· ἴσως σοι θυγατέρος θυμούμενος;</l>
</sp>
<sp>
<speaker>Ὀρέστης</speaker>
<l>αἰσθάνῃ. τὸ τοῦδε κῆδος μᾶλλον εἵλετʼ ἢ πατρός.</l>
</sp>
<sp>
<speaker>Πυλάδης</speaker>
<l>κοὐκ ἐτόλμησεν πόνων σῶν ἀντιλάζυσθαι παρών;</l>
</sp>
<sp>
<speaker>Ὀρέστης</speaker>
<l>οὐ γὰρ αἰχμητὴς πέφυκεν, ἐν γυναιξὶ δʼ ἄλκιμος.</l>
</sp>
<sp>
<speaker>Πυλάδης</speaker>
<l n="755">ἐν κακοῖς ἄρʼ εἶ μεγίστοις· καί σʼ ἀναγκαῖον θανεῖν;</l>
</sp>
<sp>
<speaker>Ὀρέστης</speaker>
<l>ψῆφον ἀμφʼ ἡμῶν πολίτας ἐπὶ φόνῳ θέσθαι χρεών.</l>
</sp>
<sp>
<speaker>Πυλάδης</speaker>
<l>ἣ κρινεῖ τί χρῆμα; λέξον· διὰ φόβου γὰρ ἔρχομαι.</l>
</sp>
<sp>
<speaker>Ὀρέστης</speaker>
<l>ἢ θανεῖν ἢ ζῆν· ὁ μῦθος οὐ μακρὸς μακρῶν πέρι.</l>
</sp>
<sp>
<speaker>Πυλάδης</speaker>
<l>φεῦγέ νυν λιπὼν μέλαθρα σὺν κασιγνήτῃ σέθεν.</l>
</sp>
<sp>
<speaker>Ὀρέστης</speaker>
<l n="760">οὐχ ὁρᾷς; φυλασσόμεσθα φρουρίοισι πανταχῇ.</l>
</sp>
<sp>
<speaker>Πυλάδης</speaker>
<l>εἶδον ἄστεως ἀγυιὰς τεύχεσιν πεφραγμένας.</l>
</sp>
<sp>
<speaker>Ὀρέστης</speaker>
<l>ὡσπερεὶ πόλις πρὸς ἐχθρῶν σῶμα πυργηρούμεθα.</l>
<milestone ed="p" n="763" unit="card"/>
</sp>
<sp>
<speaker>Πυλάδης</speaker>
<l>κἀμὲ νῦν ἐροῦ τί πάσχω· καὶ γὰρ αὐτὸς οἴχομαι.</l>
</sp>
<sp>
<speaker>Ὀρέστης</speaker>
<l>πρὸς τίνος; τοῦτʼ ἂν προσείη τοῖς ἐμοῖς κακοῖς κακόν.</l>
</sp>
<sp>
<speaker>Πυλάδης</speaker>
<l n="765">Στρόφιος ἤλασέν μʼ ἀπʼ οἴκων φυγάδα θυμωθεὶς πατήρ.</l>
</sp>
<sp>
<speaker>Ὀρέστης</speaker>
<l>ἴδιον ἢ κοινὸν πολίταις ἐπιφέρων ἔγκλημά τι;</l>
</sp>
<sp>
<speaker>Πυλάδης</speaker>
<l>ὅτι συνηράμην φόνον σοι μητρός, ἀνόσιον λέγων.</l>
</sp>
<sp>
<speaker>Ὀρέστης</speaker>
<l>ὦ τάλας, ἔοικε καὶ σὲ τἀμὰ λυπήσειν κακά.</l>
</sp>
<sp>
<speaker>Πυλάδης</speaker>
<l>οὐχὶ Μενέλεω τρόποισι χρώμεθʼ· οἰστέον τάδε.</l>
</sp>
<sp>
<speaker>Ὀρέστης</speaker>
<l n="770">οὐ φοβῇ μή σʼ Ἄργος ὥσπερ κἄμʼ ἀποκτεῖναι θέλῃ;</l>
</sp>
<sp>
<speaker>Πυλάδης</speaker>
<l>οὐ προσήκομεν κολάζειν τοῖσδε, Φωκέων δὲ γῇ.</l>
</sp>
<sp>
<speaker>Ὀρέστης</speaker>
<l>δεινὸν οἱ πολλοί, κακούργους ὅταν ἔχωσι προστάτας.</l>
</sp>
<sp>
<speaker>Πυλάδης</speaker>
<l>ἀλλʼ ὅταν χρηστοὺς λάβωσι, χρηστὰ βουλεύουσʼ ἀεί.</l>
</sp>
<sp>
<speaker>Ὀρέστης</speaker>
<l>εἶἑν. ἐς κοινὸν λέγειν χρή.</l>
</sp>
<sp>
<speaker>Πυλάδης</speaker>
<l>τίνος ἀναγκαίου πέρι;</l>
</sp>
<sp>
<speaker>Ὀρέστης</speaker>
<l n="775">εἰ λέγοιμʼ ἀστοῖσιν ἐλθὼν — </l>
</sp>
<sp>
<speaker>Πυλάδης</speaker>
<l>ὡς ἔδρασας ἔνδικα;</l>
</sp>
<sp>
<speaker>Ὀρέστης</speaker>
<l>πατρὶ τιμωρῶν ἐμαυτοῦ;</l>
</sp>
<sp>
<speaker>Πυλάδης</speaker>
<l>μὴ λάβωσί σʼ ἄσμενοι.</l>
</sp>
<sp>
<speaker>Ὀρέστης</speaker>
<l>ἀλλʼ ὑποπτήξας σιωπῇ κατθάνω;</l>
</sp>
<sp>
<speaker>Πυλάδης</speaker>
<l>δειλὸν τόδε.</l>
</sp>
<sp>
<speaker>Ὀρέστης</speaker>
<l>πῶς ἂν οὖν δρῴην;</l>
</sp>
<sp>
<speaker>Πυλάδης</speaker>
<l>ἔχεις τινʼ, ἢν μένῃς, σωτηρίαν;</l>
</sp>
<sp>
<speaker>Ὀρέστης</speaker>
<l>οὐκ ἔχω.</l>
</sp>
<sp>
<speaker>Πυλάδης</speaker>
<l>μολόντι δʼ ἐλπίς ἐστι σωθῆναι κακῶν;</l>
</sp>
<sp>
<speaker>Ὀρέστης</speaker>
<l n="780">εἰ τύχοι, γένοιτʼ ἄν.</l>
</sp>
<sp>
<speaker>Πυλάδης</speaker>
<l>οὐκοῦν τοῦτο κρεῖσσον ἢ μένειν.</l>
</sp>
<sp>
<speaker>Ὀρέστης</speaker>
<l>ἀλλὰ δῆτʼ ἔλθω.</l>
</sp>
<sp>
<speaker>Πυλάδης</speaker>
<l>θανὼν γοῦν ὧδε κάλλιον θανῇ.</l>
</sp>
<sp>
<speaker>Ὀρέστης</speaker>
<l n="783">εὖ λέγεις· φεύγω τὸ δειλὸν τῇδε.</l>
</sp>
<sp>
<speaker>Πυλάδης</speaker>
<l>μᾶλλον ἢ μένων.</l>
</sp>
<sp>
<speaker>Ὀρέστης</speaker>
<l n="782">καὶ τὸ πρᾶγμά γʼ ἔνδικόν μοι.</l>
</sp>
<sp>
<speaker>Πυλάδης</speaker>
<l>τῷ Δοκεῖν εὔχου μόνον.</l>
</sp>
<sp>
<speaker>Ὀρέστης</speaker>
<l n="784">καί τις ἄν γέ μʼ οἰκτίσειε  <gap/>
</l>
</sp>
<sp>
<speaker>Πυλάδης</speaker>
<l>μέγα γὰρ ἡ εὐγένειά σου.</l>
</sp>
<sp>
<speaker>Ὀρέστης</speaker>
<l n="785">θάνατον ἀσχάλλων πατρῷον.</l>
</sp>
<sp>
<speaker>Πυλάδης</speaker>
<l>πάντα ταῦτʼ ἐν ὄμμασιν.</l>
<milestone ed="p" n="786" unit="card"/>
</sp>
<sp>
<speaker>Ὀρέστης</speaker>
<l>ἰτέον, ὡς ἄνανδρον ἀκλεῶς κατθανεῖν.</l>
</sp>
<sp>
<speaker>Πυλάδης</speaker>
<l>αἰνῶ τάδε.</l>
</sp>
<sp>
<speaker>Ὀρέστης</speaker>
<l>ἦ λέγωμεν οὖν ἀδελφῇ ταῦτʼ ἐμῇ;</l>
</sp>
<sp>
<speaker>Πυλάδης</speaker>
<l>μὴ πρὸς θεῶν.</l>
</sp>
<sp>
<speaker>Ὀρέστης</speaker>
<l>δάκρυα γοῦν γένοιτʼ ἄν.</l>
</sp>
<sp>
<speaker>Πυλάδης</speaker>
<l>οὐκοῦν οὗτος οἰωνὸς μέγας.</l>
</sp>
<sp>
<speaker>Ὀρέστης</speaker>
<l>δηλαδὴ σιγᾶν ἄμεινον.</l>
</sp>
<sp>
<speaker>Πυλάδης</speaker>
<l>τῷ χρόνῳ δὲ κερδανεῖς.</l>
</sp>
<sp>
<speaker>Ὀρέστης</speaker>
<l n="790">κεῖνό μοι μόνον πρόσαντες.</l>
</sp>
<sp>
<speaker>Πυλάδης</speaker>
<l>τί τόδε καινὸν αὖ λέγεις;</l>
</sp>
<sp>
<speaker>Ὀρέστης</speaker>
<l>μὴ θεαί μʼ οἴστρῳ κατάσχωσι.</l>
</sp>
<sp>
<speaker>Πυλάδης</speaker>
<l>ἀλλὰ κηδεύσω σʼ ἐγώ.</l>
</sp>
<sp>
<speaker>Ὀρέστης</speaker>
<l>δυσχερὲς ψαύειν νοσοῦντος ἀνδρός.</l>
</sp>
<sp>
<speaker>Πυλάδης</speaker>
<l>οὐκ ἔμοιγε σοῦ.</l>
</sp>
<sp>
<speaker>Ὀρέστης</speaker>
<l>εὐλαβοῦ λύσσης μετασχεῖν τῆς ἐμῆς.</l>
</sp>
<sp>
<speaker>Πυλάδης</speaker>
<l>τόδʼ οὖν ἴτω.</l>
</sp>
<sp>
<speaker>Ὀρέστης</speaker>
<l>οὐκ ἄρʼ ὀκνήσεις;</l>
</sp>
<sp>
<speaker>Πυλάδης</speaker>
<l>ὄκνος γὰρ τοῖς φίλοις κακὸν μέγα.</l>
</sp>
<sp>
<speaker>Ὀρέστης</speaker>
<l n="795">ἕρπε νυν οἴαξ ποδός μοι.</l>
</sp>
<sp>
<speaker>Πυλάδης</speaker>
<l>φίλα γʼ ἔχων κηδεύματα.</l>
</sp>
<sp>
<speaker>Ὀρέστης</speaker>
<l>καί με πρὸς τύμβον πόρευσον πατρός.</l>
</sp>
<sp>
<speaker>Πυλάδης</speaker>
<l>ὡς τί δὴ τόδε;</l>
</sp>
<sp>
<speaker>Ὀρέστης</speaker>
<l>ὥς νιν ἱκετεύσω με σῶσαι.</l>
</sp>
<sp>
<speaker>Πυλάδης</speaker>
<l>τό γε δίκαιον ὧδʼ ἔχει.</l>
</sp>
<sp>
<speaker>Ὀρέστης</speaker>
<l>μητέρος δὲ μηδʼ ἴδοιμι μνῆμα.</l>
</sp>
<sp>
<speaker>Πυλάδης</speaker>
<l>πολεμία γὰρ ἦν.</l>
<l>ἀλλʼ ἔπειγʼ, ὡς μή σε πρόσθε ψῆφος Ἀργείων ἕλῃ,</l>
<l n="800">περιβαλὼν πλευροῖς ἐμοῖσι πλευρὰ νωχελῆ νόσῳ·</l>
<l>ὡς ἐγὼ διʼ ἄστεώς σε, σμικρὰ φροντίζων ὄχλου,</l>
<l>οὐδὲν αἰσχυνθεὶς ὀχήσω. ποῦ γὰρ ὢν δείξω φίλος,</l>
<l>εἴ σε μὴ ʼν δειναῖσιν ὄντα συμφοραῖς ἐπαρκέσω;</l>
</sp>
<sp>
<speaker>Ὀρέστης</speaker>
<l>τοῦτʼ ἐκεῖνο, <add>20κτᾶσθʼ ἑταίρους, μὴ τὸ συγγενὲς μόνον20</add>·</l>
<l n="805">ὡς ἀνὴρ ὅστις τρόποισι συντακῇ, θυραῖος ὢν</l>
<l>μυρίων κρείσσων ὁμαίμων ἀνδρὶ κεκτῆσθαι φίλος.</l>
</sp>
</div2>
</div1>
<milestone ed="p" n="807" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ὁ μέγας ὄλβος ἅ τʼ ἀρετὰ</l>
<l>μέγα φρονοῦσʼ ἀνʼ Ἑλλάδα καὶ</l>
<l>παρὰ Σιμουντίοις ὀχετοῖς</l>
<l n="810">πάλιν ἀνῆλθʼ ἐξ εὐτυχίας Ἀτρείδαις</l>
<l>πάλαι παλαιᾶς ἀπὸ συμφορᾶς δόμων,</l>
<l>ὁπότε χρυσείας ἔρις ἀρνὸς</l>
<l>ἤλυθε Τανταλίδαις,</l>
<l>οἰκτρότατα θοινάματα καὶ</l>
<l n="815">σφάγια γενναίων τεκέων·</l>
<l>ὅθεν φόνῳ φόνος ἐξαμεί-</l>
<l>βων διʼ αἵματος οὐ προλεί-</l>
<l>πει δισσοῖσιν Ἀτρείδαις.</l>
</sp>
<milestone ed="p" n="819" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>τὸ καλὸν οὐ καλόν, τοκέων</l>
<l n="820">πυριγενεῖ τεμεῖν παλάμᾳ</l>
<l>χρόα μελάνδετον δὲ φόνῳ</l>
<l>ξίφος ἐς αὐγὰς ἀελίοιο δεῖξαι·</l>
<l>τὸ δʼ εὖ κακουργεῖν ἀσέβεια ποικίλα</l>
<l>κακοφρόνων τʼ ἀνδρῶν παράνοια.</l>
<l n="825">θανάτου γὰρ ἀμφὶ φόβῳ</l>
<l>Τυνδαρὶς ἰάχησε τάλαι-</l>
<l>να· Τέκνον, οὐ τολμᾷς ὅσια</l>
<l>κτείνων σὰν ματέρα· μὴ πατρῴ-</l>
<l>αν τιμῶν χάριν ἐξανά-</l>
<l n="830">ψῃ δύσκλειαν ἐς αἰεί.</l>
</sp>
<milestone ed="p" n="831" unit="card"/>
</div2>
<div2 type="epode">
<sp>
<speaker>Χορός</speaker>
<l>τίς νόσος ἢ τίνα δάκρυα καὶ</l>
<l>τίς ἔλεος μείζων κατὰ γᾶν</l>
<l>ἢ ματροκτόνον αἷμα χειρὶ θέσθαι;</l>
<l>οἷον ἔργον τελέσας</l>
<l n="835">βεβάκχευται μανίαις,</l>
<l>Εὐμενίσι θήραμα, φόνον</l>
<l>δρομάσι δινεύων βλεφάροις,</l>
<l>Ἀγαμεμνόνιος παῖς.</l>
<l>ὦ μέλεος, ματρὸς ὅτε</l>
<l n="840">χρυσεοπηνήτων φαρέων</l>
<l>μαστὸν ὑπερτέλλοντʼ ἐσιδὼν</l>
<l>σφάγιον ἔθετο ματέρα, πατρῴ-</l>
<l>ων παθέων ἀμοιβάν.</l>
</sp>
<milestone ed="p" n="844" unit="card"/>
</div2>
</div1>
<div1 type="episode">
<sp>
<speaker>Ἠλέκτρα</speaker>
<l>γυναῖκες, ἦ που τῶνδʼ ἀφώρμηται δόμων</l>
<l n="845">τλήμων Ὀρέστης θεομανεῖ λύσσῃ δαμείς;</l>
</sp>
<sp>
<speaker>Χορός</speaker>
<l>ἥκιστα· πρὸς δʼ Ἀργεῖον οἴχεται λεών,</l>
<l>ψυχῆς ἀγῶνα τὸν προκείμενον πέρι</l>
<l>δώσων, ἐν ᾧ ζῆν ἢ θανεῖν ὑμᾶς χρεών.</l>
</sp>
<sp>
<speaker>Ἠλέκτρα</speaker>
<l>οἴμοι· τί χρῆμʼ ἔδρασε; τίς δʼ ἔπεισέ νιν;</l>
</sp>
<sp>
<speaker>Χορός</speaker>
<l n="850">Πυλάδης· ἔοικε δʼ οὐ μακρὰν ὅδʼ ἄγγελος</l>
<l>λέξειν τὰ κεῖθεν σοῦ κασιγνήτου πέρι.</l>
</sp>
<sp>
<speaker>Ἄγγελος</speaker>
<l>ὦ τλῆμον, ὦ δύστηνε τοῦ στρατηλάτου</l>
<l>Ἀγαμέμνονος παῖ, πότνιʼ Ἠλέκτρα, λόγους</l>
<l>ἄκουσον οὕς σοι δυστυχεῖς ἥκω φέρων.</l>
</sp>
<sp>
<speaker>Ἠλέκτρα</speaker>
<l n="855">αἰαῖ, διοιχόμεσθα· δῆλος εἶ λόγῳ.</l>
<l>κακῶν γὰρ ἥκεις, ὡς ἔοικεν, ἄγγελος.</l>
</sp>
<sp>
<speaker>Ἄγγελος</speaker>
<l>ψήφῳ Πελασγῶν σὸν κασίγνητον θανεῖν</l>
<l>καὶ σέ, ὦ τάλαινʼ, ἔδοξε τῇδʼ ἐν ἡμέρᾳ.</l>
</sp>
<sp>
<speaker>Ἠλέκτρα</speaker>
<l>οἴμοι· προσῆλθεν ἐλπίς, ἣν φοβουμένη</l>
<l n="860">πάλαι τὸ μέλλον ἐξετηκόμην γόοις.</l>
<l>ἀτὰρ τίς ἁγών, τίνες ἐν Ἀργείοις λόγοι</l>
<l>καθεῖλον ἡμᾶς κἀπεκύρωσαν θανεῖν;</l>
<l>λέγʼ, ὦ γεραιέ· πότερα λευσίμῳ χερὶ</l>
<l>ἢ διὰ σιδήρου πνεῦμʼ ἀπορρῆξαί με δεῖ,</l>
<l n="865">κοινὰς ἀδελφῷ συμφορὰς κεκτημένην;</l>
<milestone ed="p" n="866" unit="card"/>
</sp>
<sp n="*)/aggelos">
<speaker>Ἄγγελος</speaker>
<l>ἐτύγχανον μὲν ἀγρόθεν πυλῶν ἔσω</l>
<l>βαίνων, πυθέσθαι δεόμενος τά τʼ ἀμφὶ σοῦ</l>
<l>τά τʼ ἀμφʼ Ὀρέστου· σῷ γὰρ εὔνοιαν πατρὶ</l>
<l>ἀεί ποτʼ εἶχον, καί μʼ ἔφερβε σὸς δόμος</l>
<l n="870">πένητα μέν, χρῆσθαι δὲ γενναῖον φίλοις.</l>
<l>ὁρῶ δʼ ὄχλον στείχοντα καὶ θάσσοντʼ ἄκραν,</l>
<l>οὗ φασι πρῶτον Δαναὸν Αἰγύπτῳ δίκας</l>
<l>διδόντʼ ἀθροῖσαι λαὸν ἐς κοινὰς ἕδρας.</l>
<l>ἀστῶν δὲ δή τινʼ ἠρόμην ἄθροισμʼ ἰδών·</l>
<l n="875">Τί καινὸν Ἄργει; μῶν τι πολεμίων πάρα</l>
<l>ἄγγελμʼ ἀνεπτέρωκε Δαναϊδῶν πόλιν;</l>
<l>ὃ δʼ εἶπʼ· Ὀρέστην κεῖνον οὐχ ὁρᾷς πέλας</l>
<l>στείχοντʼ, ἀγῶνα θανάσιμον δραμούμενον;</l>
<l>
<milestone ed="P" unit="para"/>ὁρῶ δʼ ἄελπτον φάσμʼ, ὃ μήποτʼ ὤφελον,</l>
<l n="880">Πυλάδην τε καὶ σὸν σύγγονον στείχονθʼ ὁμοῦ,</l>
<l>τὸν μὲν κατηφῆ καὶ παρειμένον νόσῳ,</l>
<l>τὸν δʼ ὥστʼ ἀδελφὸν ἴσα φίλῳ λυπούμενον,</l>
<l>νόσημα κηδεύοντα παιδαγωγίᾳ.</l>
<l>ἐπεὶ δὲ πλήρης ἐγένετʼ Ἀργείων ὄχλος,</l>
<l n="885">κῆρυξ ἀναστὰς εἶπε· Τίς χρῄζει λέγειν,</l>
<l>πότερον Ὀρέστην κατθανεῖν ἢ μὴ χρεών,</l>
<l>μητροκτονοῦντα; κἀπὶ τῷδʼ ἀνίσταται</l>
<l>Ταλθύβιος, ὃς σῷ πατρὶ συνεπόρθει Φρύγας.</l>
<l>ἔλεξε δʼ, ὑπὸ τοῖς δυναμένοισιν ὢν ἀεί,</l>
<l n="890">διχόμυθα, πατέρα μὲν σὸν ἐκπαγλούμενος,</l>
<l>σὸν δʼ οὐκ ἐπαινῶν σύγγονον, καλοὺς κακοὺς</l>
<l>λόγους ἑλίσσων, ὅτι καθισταίη νόμους</l>
<l>ἐς τοὺς τεκόντας οὐ καλούς· τὸ δʼ ὄμμʼ ἀεὶ</l>
<l>φαιδρωπὸν ἐδίδου τοῖσιν Αἰγίσθου φίλοις.</l>
<l n="895">τὸ γὰρ γένος τοιοῦτον· ἐπὶ τὸν εὐτυχῆ</l>
<l>πηδῶσʼ ἀεὶ κήρυκες· ὅδε δʼ αὐτοῖς φίλος,</l>
<l>ὃς ἂν δύνηται πόλεος ἔν τʼ ἀρχαῖσιν ᾖ.</l>
<milestone ed="p" n="898" unit="card"/>
<l>
<milestone ed="P" unit="para"/>ἐπὶ τῷδε δʼ ἠγόρευε Διομήδης ἄναξ.</l>
<l>οὗτος κτανεῖν μὲν οὔτε σὲ οὔτε σύγγονον</l>
<l n="900">εἴα, φυγῇ δὲ ζημιοῦντας εὐσεβεῖν.</l>
<l>ἐπερρόθησαν δʼ οἳ μὲν ὡς καλῶς λέγοι,</l>
<l>οἳ δʼ οὐκ ἐπῄνουν. κἀπὶ τῷδʼ ἀνίσταται</l>
<l>ἀνήρ τις ἀθυρόγλωσσος, ἰσχύων θράσει,</l>
<l>Ἀργεῖος οὐκ Ἀργεῖος, ἠναγκασμένος,</l>
<l n="905">θορύβῳ τε πίσυνος κἀμαθεῖ παρρησίᾳ,</l>
<l>πιθανὸς ἔτʼ αὐτοὺς περιβαλεῖν κακῷ τινι·</l>
<l>
<del>ὅταν γὰρ ἡδύς τις λόγοις φρονῶν κακῶς</del>
</l>
<l>
<del>πείθῃ τὸ πλῆθος, τῇ πόλει κακὸν μέγα·</del>
</l>
<l>
<del>ὅσοι δὲ σὺν νῷ χρηστὰ βουλεύουσʼ ἀεί,</del>
</l>
<l n="910">
<del>κἂν μὴ παραυτίκʼ, αὖθίς εἰσι χρήσιμοι</del>
</l>
<l>
<del>πόλει. θεᾶσθαι δʼ ὧδε χρὴ τὸν προστάτην</del>
</l>
<l>
<del>ἰδόνθʼ· ὅμοιον γὰρ τὸ χρῆμα γίγνεται</del>
</l>
<l>
<del>τῷ τοὺς λόγους λέγοντι καὶ τιμωμένῳ.</del>
</l>
<l>ὃς εἶπʼ Ὀρέστην καὶ σὲ ἀποκτεῖναι πέτροις</l>
<l n="915">βάλλοντας· ὑπὸ δʼ ἔτεινε Τυνδάρεως λόγους</l>
<l>τῷ σφὼ κατακτείνοντι τοιούτους λέγειν.</l>
<l>
<milestone ed="P" unit="para"/>ἄλλος δʼ ἀναστὰς ἔλεγε τῷδʼ ἐναντία,</l>
<l>μορφῇ μὲν οὐκ εὐωπός, ἀνδρεῖος δʼ ἀνήρ,</l>
<l>ὀλιγάκις ἄστυ κἀγορᾶς χραίνων κύκλον,</l>
<l n="920">αὐτουργός — οἵπερ καὶ μόνοι σῴζουσι γῆν — </l>
<l>ξυνετὸς δέ, χωρεῖν ὁμόσε τοῖς λόγοις θέλων,</l>
<l>ἀκέραιος, ἀνεπίπληκτον ἠσκηκὼς βίον·</l>
<l>ὃς εἶπʼ Ὀρέστην παῖδα τὸν Ἀγαμέμνονος</l>
<l>στεφανοῦν, ὃς ἠθέλησε τιμωρεῖν πατρί,</l>
<l n="925">κακὴν γυναῖκα κἄθεον κατακτανών,</l>
<l>ἣ κεῖνʼ ἀφῄρει, μήθʼ ὁπλίζεσθαι χέρα</l>
<l>μήτε στρατεύειν ἐκλιπόντα δώματα,</l>
<l>εἰ τἄνδον οἰκουρήμαθʼ οἱ λελειμμένοι</l>
<l>φθείρουσιν, ἀνδρῶν εὔνιδας λωβώμενοι.</l>
<l n="930">καὶ τοῖς γε χρηστοῖς εὖ λέγειν ἐφαίνετο.</l>
<milestone ed="p" n="931" unit="card"/>
<l>
<milestone ed="P" unit="para"/>κοὐδεὶς ἔτʼ εἶπε. σὸς δʼ ἐπῆλθε σύγγονος,</l>
<l>ἔλεξε δʼ· ὦ γῆν Ἰνάχου κεκτημένοι,</l>
<l>
<del>πάλαι Πελασγοί, Δαναΐδαι δεύτερον,</del>
</l>
<l>ὑμῖν ἀμύνων οὐδὲν ἧσσον ἢ πατρὶ</l>
<l n="935">ἔκτεινα μητέρʼ. εἰ γὰρ ἀρσένων φόνος</l>
<l>ἔσται γυναιξὶν ὅσιος, οὐ φθάνοιτʼ ἔτʼ ἂν</l>
<l>θνῄσκοντες, ἢ γυναιξὶ δουλεύειν χρεών·</l>
<l>τοὐναντίον δὲ δράσετʼ ἢ δρᾶσαι χρεών.</l>
<l>νῦν μὲν γὰρ ἡ προδοῦσα λέκτρʼ ἐμοῦ πατρὸς</l>
<l n="940">τέθνηκεν· εἰ δὲ δὴ κατακτενεῖτʼ ἐμέ,</l>
<l>ὁ νόμος ἀνεῖται, κοὐ φθάνοι θνῄσκων τις ἄν·</l>
<l>ὡς τῆς γε τόλμης οὐ σπάνις γενήσεται.</l>
<l>
<milestone ed="P" unit="para"/>ἀλλʼ οὐκ ἔπειθʼ ὅμιλον, εὖ δοκῶν λέγειν.</l>
<l>νικᾷ δʼ ἐκεῖνος ὁ κακὸς ἐν πλήθει λέγων,</l>
<l n="945">ὃς ἠγόρευσε σύγγονον σέ τε κτανεῖν.</l>
<l>μόλις δʼ ἔπεισε μὴ πετρουμένους θανεῖν</l>
<l>τλήμων Ὀρέστης· αὐτόχειρι δὲ σφαγῇ</l>
<l>ὑπέσχετʼ ἐν τῇδʼ ἡμέρᾳ λείψειν βίον</l>
<l>σὺν σοί. πορεύει δʼ αὐτὸν ἐκκλήτων ἄπο</l>
<l n="950">Πυλάδης δακρύων· σὺν δʼ ὁμαρτοῦσιν φίλοι</l>
<l>κλαίοντες, οἰκτίροντες· ἔρχεται δέ σοι</l>
<l>πικρὸν θέαμα καὶ πρόσοψις ἀθλία.</l>
<l>ἀλλʼ εὐτρέπιζε φάσγανʼ ἢ βρόχον δέρῃ·</l>
<l>ὡς δεῖ λιπεῖν σε φέγγος· ἡ εὐγένεια δὲ</l>
<l n="955">οὐδέν σʼ ἐπωφέλησεν, οὐδʼ ὁ Πύθιος</l>
<l>τρίποδα καθίζων Φοῖβος, ἀλλʼ ἀπώλεσεν.</l>
</sp>
<sp>
<speaker>
<del>Χορός</del>
</speaker>
<l>ὦ δυστάλαινα παρθένʼ, ὡς ξυνηρεφὲς</l>
<l>πρόσωπον εἰς γῆν σὸν βαλοῦσʼ ἄφθογγος εἶ,</l>
<l>ὡς εἰς στεναγμοὺς καὶ γόους δραμουμένη.]</l>
<milestone ed="p" n="960" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Ἠλέκτρα</speaker>
<l n="960">κατάρχομαι στεναγμόν, ὦ Πελασγία,</l>
<l>τιθεῖσα λευκὸν ὄνυχα διὰ παρηίδων,</l>
<l>αἱματηρὸν ἄταν,</l>
<l>κτύπον τε κρατός, ὃν ἔλαχʼ ἁ κατὰ χθονὸς</l>
<l>νερτέρων Περσέφασσα καλλίπαις θεά.</l>
<l n="965">ἰαχείτω δὲ γᾶ Κυκλωπία,</l>
<l>σίδαρον ἐπὶ κάρα τιθεῖσα κούριμον,</l>
<l>πήματʼ οἴκων.</l>
<l>ἔλεος ἔλεος ὅδʼ ἔρχεται</l>
<l>τῶν θανουμένων ὕπερ,</l>
<l n="970">στρατηλατᾶν Ἑλλάδος ποτʼ ὄντων.</l>
</sp>
<milestone ed="p" n="971" unit="card"/>
</div2>
<div2 type="antistrophe" n="1">
<sp>
<speaker>Ἠλέκτρα</speaker>
<l>βέβακε γὰρ βέβακεν, οἴχεται τέκνων</l>
<l>πρόπασα γέννα Πέλοπος ὅ τʼ ἐπὶ μακαρίοις</l>
<l>ζῆλος ὤν ποτʼ οἴκοις·</l>
<l>φθόνος νιν εἷλε θεόθεν, ἅ τε δυσμενὴς</l>
<l n="975">φοινία ψῆφος ἐν πολίταις.</l>
<l>ἰὼ ἰώ, πανδάκρυτʼ ἐφαμέρων</l>
<l>ἔθνη πολύπονα, λεύσσεθʼ, ὡς παρʼ ἐλπίδας</l>
<l>μοῖρα βαίνει.</l>
<l>ἕτερα δʼ ἕτερος ἀμείβεται</l>
<l n="980">πήματʼ ἐν χρόνῳ μακρῷ·</l>
<l>βροτῶν δʼ ὁ πᾶς ἀστάθμητος αἰών.</l>
</sp>
<milestone ed="p" n="982" unit="card"/>
</div2>
<div2 type="epode">
<sp>
<speaker>Ἠλέκτρα</speaker>
<l>μόλοιμι τὰν οὐρανοῦ</l>
<l>μέσον χθονός <add>τε</add> τεταμέναν</l>
<l>αἰωρήμασι πέτραν,</l>
<l>ἁλύσεσιν χρυσέαισι φερομέναν δίναισι,</l>
<l>βῶλον ἐξ Ὀλύμπου,</l>
<l>ἵνʼ ἐν θρήνοισιν ἀναβοάσω</l>
<l n="985">γέροντι πατρὶ Ταντάλῳ</l>
<l>ὃς ἔτεκεν ἔτεκε γενέτορας ἐμέθεν δόμων,</l>
<l>οἳ κατεῖδον ἄτας,</l>
<l>ποτανὸν μὲν δίωγμα πώλων</l>
<l>τεθριπποβάμονι στόλῳ Πέλοψ ὅτε</l>
<l n="990">πελάγεσι διεδίφρευσε, Μυρτίλου φόνον</l>
<l>δικὼν ἐς οἶδμα πόντου,</l>
<l>λευκοκύμοσιν</l>
<l>πρὸς Γεραιστίαις</l>
<l>ποντίων σάλων</l>
<l>ᾐόσιν ἁρματεύσας.</l>
<l n="995">ὅθεν δόμοισι τοῖς ἐμοῖς</l>
<l>ἦλθʼ ἀρὰ πολύστονος,</l>
<l>λόχευμα ποιμνίοισι Μαιάδος τόκου,</l>
<l>τὸ χρυσόμαλλον ἀρνὸς ὁπότʼ</l>
<l>ἐγένετο τέρας ὀλοὸν ὀλοὸν</l>
<l n="1000">Ἀτρέος ἱπποβώτα·</l>
<l>ὅθεν Ἔρις τό τε πτερωτὸν</l>
<l>ἁλίου μετέβαλεν ἅρμα,</l>
<l>τὰν πρὸς ἑσπέραν κέλευθον</l>
<l>οὐρανοῦ προσαρμόσα-</l>
<l>σα μονόπωλον ἐς Ἀῶ,</l>
<l n="1005">ἑπταπόρου τε δράμημα Πελειάδος</l>
<l>εἰς ὁδὸν ἄλλαν Ζεὺς μεταβάλλει,</l>
<l>τῶνδέ τʼ ἀμείβει  <gap/> θανάτους θανά-</l>
<l>των τά τʼ ἐπώνυμα δεῖπνα Θυέστου</l>
<l>λέκτρα τε Κρήσσας Ἀερόπας δολί-</l>
<l n="1010">ας δολίοισι γάμοις· τὰ πανύστατα δʼ</l>
<l>εἰς ἐμὲ καὶ γενέταν ἐμὸν ἤλυθε</l>
<l>δόμων πολυπόνοις ἀνάγκαις.</l>
</sp>
<milestone ed="p" n="1013" unit="card"/>
</div2>
</div1>
<div1 type="episode">
<div2 type="anapests">
<sp>
<speaker>Χορός</speaker>
<l>καὶ μὴν ὅδε σὸς σύγγονος ἕρπει</l>
<l>ψήφῳ θανάτου κατακυρωθείς,</l>
<l>ὅ τε πιστότατος πάντων Πυλάδης,</l>
<l n="1015">ἰσάδελφος ἀνήρ, ἰθύνων</l>
<l>νοσερὸν κῶλον <del>Ὀρέστου</del>,</l>
<l>ποδὶ κηδοσύνῳ παράσειρος.</l>
<milestone ed="p" n="1018" unit="card"/>
</sp>
<sp>
<speaker>Ἠλέκτρα</speaker>
<l>οἲ ἐγώ· πρὸ τύμβου γάρ σʼ ὁρῶσʼ ἀναστένω,</l>
<l>ἀδελφέ, καὶ πάροιθε νερτέρου πυρᾶς.</l>
<l n="1020">οἲ ἐγὼ μάλʼ αὖθις· ὥς σʼ ἰδοῦσʼ ἐν ὄμμασιν</l>
<l>πανυστάτην πρόσοψιν ἐξέστην φρενῶν.</l>
</sp>
<sp>
<speaker>Ὀρέστης</speaker>
<l>οὐ σῖγʼ ἀφεῖσα τοὺς γυναικείους γόους</l>
<l>στέρξεις τὰ κρανθέντʼ; οἰκτρὰ μὲν τάδʼ, ἀλλʼ ὅμως</l>
<l>
<del>φέρειν σʼ ἀνάγκη τὰς παρεστώσας τύχας</del>.</l>
</sp>
<sp>
<speaker>Ἠλέκτρα</speaker>
<l n="1025">καὶ πῶς σιωπῶ; φέγγος εἰσορᾶν θεοῦ</l>
<l>τόδʼ οὐκέθʼ ἡμῖν τοῖς ταλαιπώροις μέτα.</l>
</sp>
<sp>
<speaker>Ὀρέστης</speaker>
<l>σὺ μή μʼ ἀπόκτεινʼ· ἅλις ὑπʼ Ἀργείας χερὸς</l>
<l>τέθνηχʼ ὁ τλήμων· τὰ δὲ παρόντʼ ἔα κακά.</l>
</sp>
<sp>
<speaker>Ἠλέκτρα</speaker>
<l>ὦ μέλεος ἥβης σῆς, Ὀρέστα, καὶ πότμου</l>
<l n="1030">θανάτου τʼ ἀώρου. ζῆν ἐχρῆν σʼ, ὅτʼ οὐκέτʼ εἶ.</l>
</sp>
<sp>
<speaker>Ὀρέστης</speaker>
<l>μὴ πρὸς θεῶν μοι περιβάλῃς ἀνανδρίαν,</l>
<l>ἐς δάκρυα πορθμεύουσʼ ὑπομνήσει κακῶν.</l>
</sp>
<sp>
<speaker>Ἠλέκτρα</speaker>
<l>θανούμεθʼ· οὐχ οἷόν τε μὴ στένειν κακά.</l>
<l>πᾶσιν γὰρ οἰκτρὸν ἡ φίλη ψυχὴ βροτοῖς.</l>
</sp>
<sp>
<speaker>Ὀρέστης</speaker>
<l n="1035">τόδʼ ἦμαρ ἡμῖν κύριον· δεῖ δʼ ἢ βρόχους</l>
<l>ἅπτειν κρεμαστοὺς ἢ ξίφος θήγειν χερί.</l>
</sp>
<sp>
<speaker>Ἠλέκτρα</speaker>
<l>σύ νύν μʼ, ἀδελφέ, μή τις Ἀργείων κτάνῃ</l>
<l>ὕβρισμα θέμενος τὸν Ἀγαμέμνονος γόνον.</l>
</sp>
<sp>
<speaker>Ὀρέστης</speaker>
<l>ἅλις τὸ μητρὸς αἷμʼ ἔχω· σὲ δʼ οὐ κτενῶ,</l>
<l n="1040">ἀλλʼ αὐτόχειρι θνῇσχʼ ὅτῳ βούλῃ τρόπῳ.</l>
</sp>
<sp>
<speaker>Ἠλέκτρα</speaker>
<l>ἔσται τάδʼ· οὐδὲν σοῦ ξίφους λελείψομαι.</l>
<l>ἀλλʼ ἀμφιθεῖναι σῇ δέρῃ θέλω χέρας.</l>
</sp>
<sp>
<speaker>Ὀρέστης</speaker>
<l>τέρπου κενὴν ὄνησιν, εἰ τερπνὸν τόδε</l>
<l>θανάτου πέλας βεβῶσι, περιβαλεῖν χέρας.</l>
</sp>
<sp>
<speaker>Ἠλέκτρα</speaker>
<l n="1045">ὦ φίλτατʼ, ὦ ποθεινὸν ἥδιστόν τʼ ἔχων</l>
<l>τῆς σῆς ἀδελφῆς ὄνομα καὶ ψυχὴν μίαν.</l>
</sp>
<sp>
<speaker>Ὀρέστης</speaker>
<l>ἔκ τοί με τήξεις· καί σʼ ἀμείψασθαι θέλω</l>
<l>φιλότητι χειρῶν. τί γὰρ ἔτʼ αἰδοῦμαι τάλας;</l>
<l>ὦ στέρνʼ ἀδελφῆς, ὦ φίλον πρόσπτυγμʼ ἐμόν,</l>
<l n="1050">τάδʼ ἀντὶ παίδων καὶ γαμηλίου λέχους — </l>
<l>
<del>προσφθέγματʼ ἀμφοῖν τοῖς ταλαιπώροις πάρα</del>.</l>
</sp>
<sp>
<speaker>Ἠλέκτρα</speaker>
<l>φεῦ·</l>
<l>πῶς ἂν ξίφος νὼ ταὐτόν, εἰ θέμις, κτάνοι</l>
<l>καὶ μνῆμα δέξαιθʼ ἕν, κέδρου τεχνάσματα;</l>
</sp>
<sp>
<speaker>Ὀρέστης</speaker>
<l>ἥδιστʼ ἂν εἴη ταῦθʼ· ὁρᾷς δὲ δὴ φίλων</l>
<l n="1055">ὡς ἐσπανίσμεθʼ, ὥστε κοινωνεῖν τάφου.</l>
</sp>
<sp>
<speaker>Ἠλέκτρα</speaker>
<l>οὐδʼ εἶφʼ ὑπὲρ σοῦ, μὴ θανεῖν σπουδὴν ἔχων,</l>
<l>Μενέλαος ὁ κακός, ὁ προδότης τοὐμοῦ πατρός;</l>
</sp>
<sp>
<speaker>Ὀρέστης</speaker>
<l>οὐδʼ ὄμμʼ ἔδειξεν, ἀλλʼ ἐπὶ σκήπτροις ἔχων</l>
<l>τὴν ἐλπίδʼ, εὐλαβεῖτο μὴ σῴζειν φίλους.</l>
<l n="1060">ἀλλʼ εἶʼ ὅπως γενναῖα καὶ Ἀγαμέμνονος</l>
<l>δράσαντε κατθανούμεθʼ ἀξιώτατα.</l>
<l>κἀγὼ μὲν εὐγένειαν ἀποδείξω πόλει,</l>
<l>παίσας πρὸς ἧπαρ φασγάνῳ· σὲ δʼ αὖ χρεὼν</l>
<l>ὅμοια πράσσειν τοῖς ἐμοῖς τολμήμασιν.</l>
<l n="1065">
<milestone ed="P" unit="para"/>Πυλάδη, σὺ δʼ ἡμῖν τοῦ φόνου γενοῦ βραβεύς,</l>
<l>καὶ κατθανόντοιν εὖ περίστειλον δέμας</l>
<l>θάψον τε κοινῇ πρὸς πατρὸς τύμβον φέρων.</l>
<l>καὶ χαῖρʼ· ἐπʼ ἔργον δʼ, ὡς ὁρᾷς, πορεύομαι.</l>
<milestone ed="p" n="1069" unit="card"/>
</sp>
<sp>
<speaker>Πυλάδης</speaker>
<l>ἐπίσχες. ἓν μὲν πρῶτά σοι μομφὴν ἔχω,</l>
<l n="1070">εἰ ζῆν με χρῄζειν σοῦ θανόντος ἤλπισας.</l>
</sp>
<sp>
<speaker>Ὀρέστης</speaker>
<l>τί γὰρ προσήκει κατθανεῖν σʼ ἐμοῦ μέτα;</l>
</sp>
<sp>
<speaker>Πυλάδης</speaker>
<l>ἤρου; τί δὲ ζῆν σῆς ἑταιρίας ἄτερ;</l>
</sp>
<sp>
<speaker>Ὀρέστης</speaker>
<l>οὐκ ἔκτανες σὴν μητέρʼ, ὡς ἐγὼ τάλας.</l>
</sp>
<sp>
<speaker>Πυλάδης</speaker>
<l>σὺν σοί γε κοινῇ· ταὐτὰ καὶ πάσχειν με δεῖ.</l>
</sp>
<sp>
<speaker>Ὀρέστης</speaker>
<l n="1075">ἀπόδος τὸ σῶμα πατρί, μὴ σύνθνῃσκέ μοι.</l>
<l>σοὶ μὲν γὰρ ἔστι πόλις, ἐμοὶ δʼ οὐκ ἔστι δή,</l>
<l>καὶ δῶμα πατρὸς καὶ μέγας πλούτου λιμήν.</l>
<l>γάμων δὲ τῆς μὲν δυσπότμου τῆσδʼ ἐσφάλης,</l>
<l>ἥν σοι κατηγγύησʼ ἑταιρίαν σέβων·</l>
<l n="1080">σὺ δʼ ἄλλο λέκτρον παιδοποίησαι λαβών,</l>
<l>κῆδος δὲ τοὐμὸν καὶ σὸν οὐκέτʼ ἔστι δή.</l>
<l>ἀλλʼ, ὦ ποθεινὸν ὄμμʼ ὁμιλίας ἐμῆς,</l>
<l>χαῖρʼ· οὐ γὰρ ἡμῖν ἔστι τοῦτο, σοί γε μήν·</l>
<l>οἱ γὰρ θανόντες χαρμάτων τητώμεθα.</l>
</sp>
<sp>
<speaker>Πυλάδης</speaker>
<l n="1085">ἦ πολὺ λέλειψαι τῶν ἐμῶν βουλευμάτων.</l>
<l>μήθʼ αἷμά μου δέξαιτο κάρπιμον πέδον,</l>
<l>μὴ λαμπρὸς αἰθήρ, εἴ σʼ ἐγὼ προδούς ποτε</l>
<l>ἐλευθερώσας τοὐμὸν ἀπολίποιμι σέ.</l>
<l>καὶ συγκατέκτανον γάρ, οὐκ ἀρνήσομαι,</l>
<l n="1090">καὶ πάντʼ ἐβούλευσʼ ὧν σὺ νῦν τίνεις δίκας·</l>
<l>καὶ ξυνθανεῖν οὖν δεῖ με σοὶ καὶ τῇδʼ ὁμοῦ.</l>
<l>ἐμὴν γὰρ αὐτήν, ἧς <add>γε</add> λέχος ἐπῄνεσα,</l>
<l>κρίνω δάμαρτα· τί γὰρ ἐρῶ κἀγώ ποτε</l>
<l>γῆν Δελφίδʼ ἐλθὼν Φωκέων ἀκρόπτολιν,</l>
<l n="1095">ὃς πρὶν μὲν ὑμᾶς δυστυχεῖν φίλος παρῆ,</l>
<l>νῦν δʼ οὐκέτʼ εἰμὶ δυστυχοῦντί σοι φίλος;</l>
<l>οὐκ ἔστιν. ἀλλὰ ταῦτα μὲν κἀμοὶ μέλει·</l>
<l>ἐπεὶ δὲ κατθανούμεθʼ, ἐς κοινοὺς λόγους</l>
<l>ἔλθωμεν, ὡς ἂν Μενέλεως συνδυστυχῇ.</l>
</sp>
<sp>
<speaker>Ὀρέστης</speaker>
<l n="1100">ὦ φίλτατʼ, εἰ γὰρ τοῦτο κατθάνοιμʼ ἰδών.</l>
</sp>
<sp>
<speaker>Πυλάδης</speaker>
<l>πιθοῦ νυν, ἄμμεινόν τε φασγάνου τομάς.</l>
</sp>
<sp>
<speaker>Ὀρέστης</speaker>
<l>μενῶ, τὸν ἐχθρὸν εἴ τι τιμωρήσομαι.</l>
</sp>
<sp>
<speaker>Πυλάδης</speaker>
<l>σίγα νυν· ὡς γυναιξὶ πιστεύω βραχύ.</l>
</sp>
<sp>
<speaker>Ὀρέστης</speaker>
<l>μηδὲν τρέσῃς τάσδʼ· ὡς πάρεισʼ ἡμῖν φίλαι.</l>
<milestone ed="p" n="1105" unit="card"/>
</sp>
<sp>
<speaker>Πυλάδης</speaker>
<l n="1105">Ἑλένην κτάνωμεν, Μενέλεῳ λύπην πικράν.</l>
</sp>
<sp>
<speaker>Ὀρέστης</speaker>
<l>πῶς; τὸ γὰρ ἕτοιμον ἔστιν, εἴ γʼ ἔσται καλῶς.</l>
</sp>
<sp>
<speaker>Πυλάδης</speaker>
<l>σφάξαντες. ἐν δόμοις δὲ κρύπτεται σέθεν.</l>
</sp>
<sp>
<speaker>Ὀρέστης</speaker>
<l>μάλιστα· καὶ δὴ πάντʼ ἀποσφραγίζεται.</l>
</sp>
<sp>
<speaker>Πυλάδης</speaker>
<l>ἀλλʼ οὐκέθʼ, Ἅιδην νυμφίον κεκτημένη.</l>
</sp>
<sp>
<speaker>Ὀρέστης</speaker>
<l n="1110">καὶ πῶς; ἔχει γὰρ βαρβάρους ὀπάονας.</l>
</sp>
<sp>
<speaker>Πυλάδης</speaker>
<l>τίνας; Φρυγῶν γὰρ οὐδένʼ ἂν τρέσαιμʼ ἐγώ.</l>
</sp>
<sp>
<speaker>Ὀρέστης</speaker>
<l>οἵους ἐνόπτρων καὶ μύρων ἐπιστάτας.</l>
</sp>
<sp>
<speaker>Πυλάδης</speaker>
<l>τρυφὰς γὰρ ἥκει δεῦρʼ ἔχουσα Τρωικάς;</l>
</sp>
<sp>
<speaker>Ὀρέστης</speaker>
<l>ὥσθʼ Ἑλλὰς αὐτῇ σμικρὸν οἰκητήριον.</l>
</sp>
<sp>
<speaker>Πυλάδης</speaker>
<l n="1115">οὐδὲν τὸ δοῦλον πρὸς τὸ μὴ δοῦλον γένος.</l>
</sp>
<sp>
<speaker>Ὀρέστης</speaker>
<l>καὶ μὴν τόδʼ ἔρξας δὶς θανεῖν οὐχ ἅζομαι.</l>
</sp>
<sp>
<speaker>Πυλάδης</speaker>
<l>ἀλλʼ οὐδʼ ἐγὼ μήν, σοί γε τιμωρούμενος.</l>
</sp>
<sp>
<speaker>Ὀρέστης</speaker>
<l>τὸ πρᾶγμα δήλου καὶ πέραινʼ, ὅπως λέγεις.</l>
</sp>
<sp>
<speaker>Πυλάδης</speaker>
<l>ἔσιμεν ἐς οἴκους δῆθεν ὡς θανούμενοι.</l>
</sp>
<sp>
<speaker>Ὀρέστης</speaker>
<l n="1120">ἔχω τοσοῦτον, τἀπίλοιπα δʼ οὐκ ἔχω.</l>
</sp>
<sp>
<speaker>Πυλάδης</speaker>
<l>γόους πρὸς αὐτὴν θησόμεσθʼ ἃ πάσχομεν.</l>
</sp>
<sp>
<speaker>Ὀρέστης</speaker>
<l>ὥστʼ ἐκδακρῦσαί γʼ ἔνδοθεν κεχαρμένην.</l>
</sp>
<sp>
<speaker>Πυλάδης</speaker>
<l>καὶ νῷν παρέσται ταῦθʼ ἅπερ κείνῃ τότε.</l>
</sp>
<sp>
<speaker>Ὀρέστης</speaker>
<l>ἔπειτʼ ἀγῶνα πῶς ἀγωνιούμεθα;</l>
</sp>
<sp>
<speaker>Πυλάδης</speaker>
<l n="1125">κρύπτʼ ἐν πέπλοισι τοισίδʼ ἕξομεν ξίφη.</l>
</sp>
<sp>
<speaker>Ὀρέστης</speaker>
<l>πρόσθεν δʼ ὀπαδῶν τίς ὄλεθρος γενήσεται;</l>
</sp>
<sp>
<speaker>Πυλάδης</speaker>
<l>ἐκκλῄσομεν σφᾶς ἄλλον ἄλλοσε στέγης.</l>
</sp>
<sp>
<speaker>Ὀρέστης</speaker>
<l>καὶ τόν γε μὴ σιγῶντʼ ἀποκτείνειν χρεών.</l>
</sp>
<sp>
<speaker>Πυλάδης</speaker>
<l>εἶτʼ αὐτὸ δηλοῖ τοὔργον οἷ τείνειν χρεών.</l>
</sp>
<sp>
<speaker>Ὀρέστης</speaker>
<l n="1130">Ἑλένην φονεύειν· μανθάνω τὸ σύμβολον.</l>
</sp>
<sp>
<speaker>Πυλάδης</speaker>
<l>ἔγνως· ἄκουσον δʼ ὡς καλῶς βουλεύομαι.</l>
<l>εἰ μὲν γὰρ ἐς γυναῖκα σωφρονεστέραν</l>
<l>ξίφος μεθεῖμεν, δυσκλεὴς ἂν ἦν φόνος·</l>
<l>νῦν δʼ ὑπὲρ ἁπάσης Ἑλλάδος δώσει δίκην,</l>
<l n="1135">ὧν πατέρας ἔκτεινʼ, ὧν δʼ ἀπώλεσεν τέκνα,</l>
<l>νύμφας τʼ ἔθηκεν ὀρφανὰς ξυναόρων.</l>
<l>ὀλολυγμὸς ἔσται, πῦρ τʼ ἀνάψουσιν θεοῖς,</l>
<l>σοὶ πολλὰ κἀμοὶ κέδνʼ ἀρώμενοι τυχεῖν,</l>
<l>κακῆς γυναικὸς οὕνεχʼ αἷμʼ ἐπράξαμεν.</l>
<l n="1140">ὁ μητροφόντης δʼ οὐ καλῇ ταύτην κτανών,</l>
<l>ἀλλʼ ἀπολιπὼν τοῦτʼ ἐπὶ τὸ βέλτιον πεσῇ,</l>
<l>Ἑλένης λεγόμενος τῆς πολυκτόνου φονεύς.</l>
<l>οὐ δεῖ ποτʼ, οὐ δεῖ, Μενέλεων μὲν εὐτυχεῖν,</l>
<l>τὸν σὸν δὲ πατέρα καὶ σὲ κἀδελφὴν θανεῖν,</l>
<l n="1145">μητέρα τε — ἐῶ τοῦτʼ· οὐ γὰρ εὐπρεπὲς λέγειν — </l>
<l>δόμους δʼ ἔχειν σοὺς διʼ Ἀγαμέμνονος δόρυ</l>
<l>λαβόντα νύμφην· μὴ γὰρ οὖν ζῴην ἔτι,</l>
<l>ἢν μὴ ʼπʼ ἐκείνῃ φάσγανον σπασώμεθα.</l>
<l>ἢν δʼ οὖν τὸν Ἑλένης μὴ κατάσχωμεν φόνον,</l>
<l n="1150">πρήσαντες οἴκους τούσδε κατθανούμεθα.</l>
<l>ἑνὸς γὰρ οὐ σφαλέντες ἕξομεν κλέος,</l>
<l>καλῶς θανόντες ἢ καλῶς σεσῳσμένοι.</l>
</sp>
<sp>
<speaker>Χορός</speaker>
<l>πάσαις γυναιξὶν ἀξία στυγεῖν ἔφυ</l>
<l>ἡ Τυνδαρὶς παῖς, ἣ κατῄσχυνεν γένος.</l>
<milestone ed="p" n="1155" unit="card"/>
</sp>
<sp>
<speaker>Ὀρέστης</speaker>
<l n="1155">φεῦ·</l>
<l>οὐκ ἔστιν οὐδὲν κρεῖσσον ἢ φίλος σαφής,</l>
<l>οὐ πλοῦτος, οὐ τυραννίς· ἀλόγιστον δέ τι</l>
<l>τὸ πλῆθος ἀντάλλαγμα γενναίου φίλου.</l>
<l>σὺ γὰρ τά τʼ εἰς Αἴγισθον ἐξηῦρες κακὰ</l>
<l>καὶ πλησίον παρῆσθα κινδύνων ἐμοί,</l>
<l n="1160">νῦν τʼ αὖ δίδως μοι πολεμίων τιμωρίαν</l>
<l>κοὐκ ἐκποδὼν εἶ — παύσομαί σʼ αἰνῶν, ἐπεὶ</l>
<l>βάρος τι κἀν τῷδʼ ἐστίν, αἰνεῖσθαι λίαν.</l>
<l>ἐγὼ δὲ πάντως ἐκπνέων ψυχὴν ἐμὴν</l>
<l>δράσας τι χρῄζω τοὺς ἐμοὺς ἐχθροὺς θανεῖν,</l>
<l n="1165">ἵνʼ ἀνταναλώσω μὲν οἵ με προύδοσαν,</l>
<l>στένωσι δʼ οἵπερ κἄμʼ ἔθηκαν ἄθλιον.</l>
<l>Ἀγαμέμνονός τοι παῖς πέφυχʼ, ὃς Ἑλλάδος</l>
<l>ἦρξʼ ἀξιωθείς, οὐ τύραννος, ἀλλʼ ὅμως</l>
<l>ῥώμην θεοῦ τινʼ ἔσχε· ὃν οὐ καταισχυνῶ</l>
<l n="1170">δοῦλον παρασχὼν θάνατον, ἀλλʼ ἐλευθέρως</l>
<l>ψυχὴν ἀφήσω, Μενέλεων δὲ τείσομαι.</l>
<l>ἑνὸς γὰρ εἰ λαβοίμεθʼ, εὐτυχοῖμεν ἄν,</l>
<l>εἴ ποθεν ἄελπτος παραπέσοι σωτηρία</l>
<l>κτανοῦσι μὴ θανοῦσιν· εὔχομαι τάδε.</l>
<l n="1175">ὃ βούλομαι γάρ, ἡδὺ καὶ διὰ στόμα</l>
<l>πτηνοῖσι μύθοις ἀδαπάνως τέρψαι φρένα.</l>
</sp>
<sp>
<speaker>Ἠλέκτρα</speaker>
<l>ἐγώ, κασίγνητʼ, αὐτὸ τοῦτʼ ἔχειν δοκῶ,</l>
<l>σωτηρίαν σοὶ τῷδέ τʼ ἐκ τρίτων τʼ ἐμοί.</l>
</sp>
<sp>
<speaker>Ὀρέστης</speaker>
<l>θεοῦ λέγεις πρόνοιαν. ἀλλὰ ποῦ τόδε;</l>
<l n="1180">ἐπεὶ τὸ συνετόν γʼ οἶδα σῇ ψυχῇ παρόν.</l>
</sp>
<sp>
<speaker>Ἠλέκτρα</speaker>
<l>ἄκουε δή νυν· καὶ σὺ δεῦρο νοῦν ἔχε.</l>
</sp>
<sp>
<speaker>Ὀρέστης</speaker>
<l>λέγʼ· ὡς τὸ μέλλειν ἀγάθʼ ἔχει τινʼ ἡδονήν.</l>
</sp>
<sp>
<speaker>Ἠλέκτρα</speaker>
<l>Ἑλένης κάτοισθα θυγατέρʼ; εἰδότʼ ἠρόμην.</l>
</sp>
<sp>
<speaker>Ὀρέστης</speaker>
<l>οἶδʼ, ἣν ἔθρεψεν Ἑρμιόνην μήτηρ ἐμή.</l>
</sp>
<sp>
<speaker>Ἠλέκτρα</speaker>
<l n="1185">αὕτη βέβηκε πρὸς Κλυταιμήστρας τάφον.</l>
</sp>
<sp>
<speaker>Ὀρέστης</speaker>
<l>τί χρῆμα δράσουσʼ; ὑποτίθης τίνʼ ἐλπίδα;</l>
</sp>
<sp>
<speaker>Ἠλέκτρα</speaker>
<l>χοὰς κατασπείσουσʼ ὑπὲρ μητρὸς τάφῳ.</l>
</sp>
<sp>
<speaker>Ὀρέστης</speaker>
<l>καὶ δὴ τί μοι τοῦτʼ εἶπας ἐς σωτηρίαν;</l>
</sp>
<sp>
<speaker>Ἠλέκτρα</speaker>
<l>ξυλλάβεθʼ ὅμηρον τήνδʼ, ὅταν στείχῃ πάλιν.</l>
</sp>
<sp>
<speaker>Ὀρέστης</speaker>
<l n="1190">τίνος τόδʼ εἶπας φάρμακον τρισσοῖς φίλοις;</l>
</sp>
<sp>
<speaker>Ἠλέκτρα</speaker>
<l>Ἑλένης θανούσης, ἤν τι Μενέλεώς σε δρᾷ</l>
<l>ἢ τόνδε κἀμέ — πᾶν γὰρ ἓν φίλον τόδε — </l>
<l>λέγʼ ὡς φονεύσεις Ἑρμιόνην· ξίφος δὲ χρὴ</l>
<l>δέρῃ πρὸς αὐτῇ παρθένου σπάσαντʼ ἔχειν.</l>
<l n="1195">κἂν μέν σε σῴζῃ μὴ θανεῖν χρῄζων κόρην</l>
<l>Ἑλένης Μενέλεως πτῶμʼ ἰδὼν ἐν αἵματι,</l>
<l>μέθες πεπᾶσθαι πατρὶ παρθένου δέμας·</l>
<l>ἢν δʼ ὀξυθύμου μὴ κρατῶν φρονήματος</l>
<l>κτείνῃ σε, καὶ σὺ σφάζε παρθένου δέρην.</l>
<l n="1200">καί νιν δοκῶ, τὸ πρῶτον ἢν πολὺς παρῇ,</l>
<l>χρόνῳ μαλάξειν σπλάγχνον· οὔτε γὰρ θρασὺς</l>
<l>οὔτʼ ἄλκιμος πέφυκε. τήνδʼ ἡμῖν ἔχω</l>
<l>σωτηρίας ἔπαλξιν. εἴρηται λόγος.</l>
<milestone ed="p" n="1204" unit="card"/>
</sp>
<sp>
<speaker>Ὀρέστης</speaker>
<l>ὦ τὰς φρένας μὲν ἄρσενας κεκτημένη,</l>
<l n="1205">τὸ σῶμα δʼ ἐν γυναιξὶ θηλείαις πρέπον,</l>
<l>ὡς ἀξία ζῆν μᾶλλον ἢ θανεῖν ἔφυς.</l>
<l>Πυλάδη, τοιαύτης ἆρʼ ἁμαρτήσῃ τάλας</l>
<l>γυναικὸς ἢ ζῶν μακάριον κτήσῃ λέχος.</l>
</sp>
<sp>
<speaker>Πυλάδης</speaker>
<l>εἰ γὰρ γένοιτο, Φωκέων δʼ ἔλθοι πόλιν</l>
<l n="1210">καλοῖσιν ὑμεναίοισιν ἀξιουμένη.</l>
</sp>
<sp>
<speaker>Ὀρέστης</speaker>
<l>ἥξει δʼ ἐς οἴκους Ἑρμιόνη τίνος χρόνου;</l>
<l>ὡς τἄλλα γʼ εἶπας, εἴπερ εὐτυχήσομεν,</l>
<l>κάλλισθʼ, ἑλόντες σκύμνον ἀνοσίου πατρός.</l>
</sp>
<sp>
<speaker>Ἠλέκτρα</speaker>
<l>καὶ δὴ πέλας νιν δωμάτων εἶναι δοκῶ·</l>
<l n="1215">τοῦ γὰρ χρόνου τὸ μῆκος αὐτὸ συντρέχει.</l>
</sp>
<sp>
<speaker>Ὀρέστης</speaker>
<l>καλῶς· σὺ μέν νυν, σύγγονʼ Ἠλέκτρα, δόμων</l>
<l>πάρος μένουσα παρθένου δέχου πόδα,</l>
<l>φύλασσε δʼ ἤν τις, πρὶν τελευτηθῇ φόνος,</l>
<l>ἢ ξύμμαχός τις ἢ κασίγνητος πατρός,</l>
<l n="1220">ἐλθὼν ἐς οἴκους φθῇ, γέγωνέ τʼ ἐς δόμους,</l>
<l>ἢ σανίδα παίσασʼ ἢ λόγους πέμψασʼ ἔσω·</l>
<l>ἡμεῖς δʼ ἔσω στείχοντες ἐπὶ τὸν ἔσχατον</l>
<l>ἀγῶνʼ ὁπλιζώμεσθα φασγάνῳ χέρας,</l>
<l>
<del>Πυλάδη· σὺ γὰρ δὴ συμπονεῖς ἐμοὶ πόνους.</del>
</l>
<l n="1225">
<milestone ed="P" unit="para"/>ὦ δῶμα ναίων νυκτὸς ὀρφναίας πάτερ,</l>
<l>καλεῖ σʼ Ὀρέστης παῖς σὸς ἐπίκουρον μολεῖν</l>
<l>τοῖς δεομένοισι. διὰ σὲ γὰρ πάσχω τάλας</l>
<l>ἀδίκως· προδέδομαι δʼ ὑπὸ κασιγνήτου σέθεν,</l>
<l>δίκαια πράξας· οὗ θέλω δάμαρθʼ ἑλὼν</l>
<l n="1230">κτεῖναι· σὺ δʼ ἡμῖν τοῦδε συλλήπτωρ γενοῦ.</l>
</sp>
<sp>
<speaker>Ἠλέκτρα</speaker>
<l>ὦ πάτερ, ἱκοῦ δῆτʼ, εἰ κλύεις ἔσω χθονὸς</l>
<l>τέκνων καλούντων, οἳ σέθεν θνῄσκουσʼ ὕπερ.</l>
</sp>
<sp>
<speaker>Πυλάδης</speaker>
<l>ὦ συγγένεια πατρὸς ἐμοῦ, κἀμὰς λιτάς,</l>
<l>Ἀγάμεμνον, εἰσάκουσον· ἔκσῳσον τέκνα.</l>
</sp>
<sp>
<speaker>Ὀρέστης</speaker>
<l n="1235">ἔκτεινα μητέρα — </l>
</sp>
<sp>
<speaker>Ἠλέκτρα</speaker>
<l>ἡψάμην δʼ ἐγὼ ξίφους — </l>
</sp>
<sp>
<speaker>Πυλάδης</speaker>
<l>ἐγὼ δʼ † ἐπεβούλευσα † κἀπέλυσʼ ὄκνου — </l>
</sp>
<sp>
<speaker>Ὀρέστης</speaker>
<l>σοί, πάτερ, ἀρήγων.</l>
</sp>
<sp>
<speaker>Ἠλέκτρα</speaker>
<l>οὐδʼ ἐγὼ προύδωκά σε.</l>
</sp>
<sp>
<speaker>Πυλάδης</speaker>
<l>οὔκουν ὀνείδη τάδε κλύων ῥύσῃ τέκνα;</l>
</sp>
<sp>
<speaker>Ὀρέστης</speaker>
<l>δακρύοις κατασπένδω σε.</l>
</sp>
<sp>
<speaker>Ἠλέκτρα</speaker>
<l>ἐγὼ δʼ οἴκτοισί γε.</l>
</sp>
<sp>
<speaker>Πυλάδης</speaker>
<l n="1240">παύσασθε, καὶ πρὸς ἔργον ἐξορμώμεθα.</l>
<l>εἴπερ γὰρ εἴσω γῆς ἀκοντίζουσʼ ἀραί,</l>
<l>κλύει. σὺ δʼ, ὦ Ζεῦ πρόγονε καὶ Δίκης σέβας,</l>
<l>δότʼ εὐτυχῆσαι τῷδʼ ἐμοί τε τῇδέ τε·</l>
<l>τρισσοῖς φίλοις γὰρ εἷς ἀγών, δίκη μία,</l>
<l n="1245">ἢ ζῆν ἅπασιν ἢ — θανεῖν ὀφείλεται.</l>
<milestone ed="p" n="1246" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Ἠλέκτρα</speaker>
<l>Μυκηνίδες ὦ φίλαι,</l>
<l>τὰ πρῶτα κατὰ Πελασγὸν ἕδος Ἀργείων.</l>
</sp>
<sp>
<speaker>Χορός</speaker>
<l n="1249">τίνα θροεῖς αὐδάν, πότνια; παραμένει</l>
<l n="1250">γὰρ ἔτι σοι τόδʼ ἐν Δαναϊδῶν πόλει.</l>
</sp>
<sp>
<speaker>Ἠλέκτρα</speaker>
<l>στῆθʼ αἳ μὲν ὑμῶν τόνδʼ ἁμαξήρη τρίβον,</l>
<l>αἳ δʼ ἐνθάδʼ ἄλλον οἶμον ἐς φρουρὰν δόμων.</l>
</sp>
<sp>
<speaker>Χορός</speaker>
<l>τί δέ με τόδε χρέος ἀπύεις;</l>
<l>ἔνεπέ μοι, φίλα.</l>
</sp>
<sp>
<speaker>Ἠλέκτρα</speaker>
<l n="1255">φόβος ἔχει με μή τις ἐπὶ δώμασι</l>
<l>σταθεὶς ἐπὶ φοίνιον αἷμα</l>
<l>πήματα πήμασιν ἐξεύρῃ.</l>
</sp>
<sp>
<speaker>Ἡμίχορος</speaker>
<l>χωρεῖτʼ, ἐπειγώμεσθʼ· ἐγὼ μὲν οὖν τρίβον</l>
<l>τόνδʼ ἐκφυλάξω, τὸν πρὸς ἡλίου βολάς.</l>
</sp>
<sp>
<speaker>Ἡμίχορος</speaker>
<l n="1260">καὶ μὴν ἐγὼ τόνδʼ, ὃς πρὸς ἑσπέραν φέρει.</l>
</sp>
<sp>
<speaker>Ἠλέκτρα</speaker>
<l>δόχμιά νυν κόρας διάφερʼ ὀμμάτων.</l>
</sp>
<sp>
<speaker>Χορός</speaker>
<l>ἐκεῖθεν ἐνθάδʼ, εἶτα παλινσκοπιὰν</l>
<l n="1265">ἔχομεν, ὡς θροεῖς.</l>
</sp>
<milestone ed="p" n="1266" unit="card"/>
</div2>
<div2 type="antistrophe" n="1">
<sp>
<speaker>Ἠλέκτρα</speaker>
<l>ἑλίσσετέ νυν βλέφαρα,</l>
<l>κόραισι δίδοτε πάντα διὰ βοστρύχων.</l>
</sp>
<sp>
<speaker>Ἡμίχορος</speaker>
<l n="1269">ὅδε τις ἐν τρίβῳ <del>προσέρχεται</del>. τίς ὅδʼ ἄρʼ ἀμ-</l>
<l n="1270">φὶ μέλαθρον πολεῖ σὸν ἀγρότας ἀνήρ;</l>
</sp>
<sp>
<speaker>Ἠλέκτρα</speaker>
<l>ἀπωλόμεσθʼ ἄρʼ, ὦ φίλαι· κεκρυμμένους</l>
<l>θῆρας ξιφήρεις αὐτίκʼ ἐχθροῖσιν φανεῖ.</l>
</sp>
<sp>
<speaker>Ἡμίχορος</speaker>
<l>ἄφοβος ἔχε· κενός, ὦ φίλα,</l>
<l>στίβος ὃν οὐ δοκεῖς.</l>
</sp>
<sp>
<speaker>Ἠλέκτρα</speaker>
<l n="1275">τί δέ; τὸ σὸν βέβαιον ἔτι μοι μένει;</l>
<l>δὸς ἀγγελίαν ἀγαθάν τινʼ,</l>
<l>εἰ τάδʼ ἔρημα τὰ πρόσθʼ αὐλᾶς.</l>
</sp>
<sp>
<speaker>Ἡμίχορος</speaker>
<l>καλῶς τά γʼ ἐνθένδʼ. ἀλλὰ τἀπὶ σοῦ σκόπει·</l>
<l>ὡς οὔτις ἡμῖν Δαναϊδῶν πελάζεται.</l>
</sp>
<sp>
<speaker>Ἡμίχορος</speaker>
<l n="1280">ἐς ταὐτὸν ἥκεις· καὶ γὰρ οὐδὲ τῇδʼ ὄχλος.</l>
</sp>
<sp>
<speaker>Ἠλέκτρα</speaker>
<l>φέρε νυν ἐν πύλαισιν ἀκοὰν βάλω.</l>
</sp>
<sp>
<speaker>Χορός</speaker>
<l n="1284">τί μέλλεθʼ οἱ κατʼ οἶκον ἐν ἡσυχίᾳ</l>
<l n="1285">σφάγια φοινίσσειν;</l>
</sp>
<milestone ed="p" n="1286" unit="card"/>
</div2>
</div1>
<div1 type="episode">
<div2 type="lyric">
<sp>
<speaker>Ἠλέκτρα</speaker>
<l>οὐκ εἰσακούουσʼ· ὦ τάλαινʼ ἐγὼ κακῶν.</l>
<l>ἆρʼ ἐς τὸ κάλλος ἐκκεκώφηται ξίφη;</l>
<l>τάχα τις Ἀργείων ἔνοπλος ὁρμήσας</l>
<l n="1290">ποδὶ βοηδρόμῳ μέλαθρα προσμείξει.</l>
<l>σκέψασθέ νυν ἄμεινον· οὐχ ἕδρας ἀγών·</l>
<l>ἀλλʼ αἳ μὲν ἐνθάδʼ, αἳ δʼ ἐκεῖσʼ ἑλίσσετε.</l>
</sp>
<sp>
<speaker>Χορός</speaker>
<l n="1295">ἀμείβω κέλευθον σκοποῦσα πάντῃ.</l>
</sp>
<sp>
<speaker>Ἑλένη</speaker>
<l>ἰὼ Πελασγὸν Ἄργος, ὄλλυμαι κακῶς.</l>
</sp>
<sp>
<speaker>Χορός</speaker>
<l>— ἠκούσαθʼ; ἅνδρες χεῖρʼ ἔχουσιν ἐν φόνῳ.</l>
<l>— Ἑλένης τὸ κώκυμʼ ἐστίν, ὡς ἀπεικάσαι.</l>
</sp>
<sp>
<speaker>Ἠλέκτρα</speaker>
<l>ὦ Διός, ὦ Διὸς ἀέναον κράτος,</l>
<l n="1300">ἔλθʼ ἐπίκουρος ἐμοῖς φίλοισι πάντως.</l>
</sp>
<sp>
<speaker>Ἑλένη</speaker>
<l>Μενέλαε, θνῄσκω· σὺ δὲ παρών μʼ οὐκ ὠφελεῖς.</l>
<milestone ed="p" n="1302" unit="card"/>
</sp>
<sp>
<speaker>Ἠλέκτρα</speaker>
<l>φονεύετε, καίνετε,</l>
<l>ὄλλυτε, δίπτυχα δίστομα φάσγανα</l>
<l>ἐκ χερὸς ἱέμενοι</l>
<l n="1305">τὰν λιποπάτορα λιπόγαμον, ἃ</l>
<l>πλείστους ἔκανεν Ἑλλάνων</l>
<l>δορὶ παρὰ ποταμὸν ὀλομένους,</l>
<l>ὅθι δάκρυα δάκρυσιν ἔπεσεν</l>
<l>σιδαρέοισι βέλεσιν ἀμ-</l>
<l n="1310">φὶ τὰς Σκαμάνδρου δίνας.</l>
</sp>
<milestone ed="p" n="1311" unit="card"/>
</div2>
<div2 type="iambic">
<sp>
<speaker>Χορός</speaker>
<l>σιγᾶτε σιγᾶτʼ· ᾐσθόμην κτύπου τινὸς</l>
<l>κέλευθον ἐσπεσόντος ἀμφὶ δώματα.</l>
</sp>
<sp>
<speaker>Ἠλέκτρα</speaker>
<l>ὦ φίλταται γυναῖκες, ἐς μέσον φόνον</l>
<l>ἥδʼ Ἑρμιόνη πάρεστι· παύσωμεν βοήν.</l>
<l n="1315">στείχει γὰρ ἐσπεσοῦσα δικτύων βρόχους.</l>
<l>καλὸν τὸ θήραμʼ, ἢν ἁλῷ, γενήσεται.</l>
<l>πάλιν κατάστηθʼ ἡσύχῳ μὲν ὄμματι,</l>
<l>χρόᾳ δʼ ἀδήλῳ τῶν δεδραμένων πέρι·</l>
<l>κἀγὼ σκυθρωποὺς ὀμμάτων ἕξω κόρας,</l>
<l n="1320">ὡς δῆθεν οὐκ εἰδυῖα τἀξειργασμένα.</l>
<l>ὦ παρθένʼ, ἥκεις τὸν Κλυταιμήστρας τάφον</l>
<l>στέψασα καὶ σπείσασα νερτέροις χοάς;</l>
</sp>
<sp>
<speaker>Ερμιόνη</speaker>
<l>ἥκω, λαβοῦσα πρευμένειαν. ἀλλά μοι</l>
<l>φόβος τις εἰσελήλυθʼ, ἥντινʼ ἐν δόμοις</l>
<l n="1325">τηλουρὸς οὖσα δωμάτων κλύω βοήν.</l>
</sp>
<sp>
<speaker>Ἠλέκτρα</speaker>
<l>τί δʼ; ἄξιʼ ἡμῖν τυγχάνει στεναγμάτων.</l>
</sp>
<sp>
<speaker>Ερμιόνη</speaker>
<l>εὔφημος ἴσθι· τί δὲ νεώτερον λέγεις;</l>
</sp>
<sp>
<speaker>Ἠλέκτρα</speaker>
<l>θανεῖν Ὀρέστην κἄμʼ ἔδοξε τῇδε γῇ.</l>
</sp>
<sp>
<speaker>Ερμιόνη</speaker>
<l>μὴ δῆτʼ, ἐμοῦ γε συγγενεῖς πεφυκότας.</l>
</sp>
<sp>
<speaker>Ἠλέκτρα</speaker>
<l n="1330">ἄραρʼ· ἀνάγκης δʼ ἐς ζυγὸν καθέσταμεν.</l>
</sp>
<sp>
<speaker>Ερμιόνη</speaker>
<l>ἦ τοῦδʼ ἕκατι καὶ βοὴ κατὰ στέγας;</l>
</sp>
<sp>
<speaker>Ἠλέκτρα</speaker>
<l>ἱκέτης γὰρ Ἑλένης γόνασι προσπεσὼν βοᾷ — </l>
</sp>
<sp>
<speaker>Ερμιόνη</speaker>
<l>τίς; οὐδὲν οἶδα μᾶλλον, ἢν σὺ μὴ λέγῃς.</l>
</sp>
<sp>
<speaker>Ἠλέκτρα</speaker>
<l>τλήμων Ὀρέστης· μὴ θανεῖν, ἐμοῦ θʼ ὕπερ.</l>
</sp>
<sp>
<speaker>Ερμιόνη</speaker>
<l n="1335">ἐπʼ ἀξίοισί τἄρʼ ἀνευφημεῖ δόμος.</l>
</sp>
<sp>
<speaker>Ἠλέκτρα</speaker>
<l>περὶ τοῦ γὰρ ἄλλου μᾶλλον ἂν φθέγξαιτό τις;</l>
<l>ἀλλʼ ἐλθὲ καὶ μετάσχες ἱκεσίας φίλοις,</l>
<l>σῇ μητρὶ προσπεσοῦσα τῇ μέγʼ ὀλβίᾳ,</l>
<l>Μενέλαον ἡμᾶς μὴ θανόντας εἰσιδεῖν.</l>
<l n="1340">ἀλλʼ, ὦ τραφεῖσα μητρὸς ἐν χεροῖν ἐμῆς,</l>
<l>οἴκτιρον ἡμᾶς κἀπικούφισον κακῶν.</l>
<l>ἴθʼ εἰς ἀγῶνα δεῦρʼ, ἐγὼ δʼ ἡγήσομαι·</l>
<l>σωτηρίας γὰρ τέρμʼ ἔχεις ἡμῖν μόνη.</l>
</sp>
<sp>
<speaker>Ερμιόνη</speaker>
<l>ἰδού, διώκω τὸν ἐμὸν ἐς δόμους πόδα.</l>
<l n="1345">σώθηθʼ ὅσον γε τοὐπʼ ἐμέ.</l>
</sp>
<sp>
<speaker>Ἠλέκτρα</speaker>
<l>ὦ κατὰ στέγας</l>
<l>φίλοι ξιφήρεις, οὐχὶ συλλήψεσθʼ ἄγραν;</l>
</sp>
<sp>
<speaker>Ερμιόνη</speaker>
<l>οἲ ἐγώ· τίνας τούσδʼ εἰσορῶ;</l>
</sp>
<sp>
<speaker>Ὀρέστης</speaker>
<l>σιγᾶν χρεών·</l>
<l>ἡμῖν γὰρ ἥκεις, οὐχὶ σοί, σωτηρία.</l>
</sp>
<sp>
<speaker>Ἠλέκτρα</speaker>
<l>ἔχεσθʼ ἔχεσθε· φάσγανον δὲ πρὸς δέρῃ</l>
<l n="1350">βάλλοντες ἡσυχάζεθʼ, ὡς εἰδῇ τόδε</l>
<l>Μενέλαος, οὕνεκʼ ἄνδρας, οὐ Φρύγας κακούς,</l>
<l>εὑρὼν ἔπραξεν οἷα χρὴ πράσσειν κακούς.</l>
<milestone ed="p" n="1353" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>— ἰὼ ἰὼ φίλαι,</l>
<l>κτύπον ἐγείρετε, κτύπον καὶ βοὰν</l>
<l>πρὸ μελάθρων, ὅπως ὁ πραχθεὶς φόνος</l>
<l n="1355">μὴ δεινὸν Ἀργείοισιν ἐμβάλῃ φόβον,</l>
<l>βοηδρομῆσαι πρὸς δόμους τυραννικούς,</l>
<l>πρὶν ἐτύμως ἴδω τὸν Ἑλένας φόνον</l>
<l>καθαιμακτὸν ἐν δόμοις κείμενον,</l>
<l>ἢ καὶ λόγον του προσπόλων πυθώμεθα·</l>
<l n="1360">τὰ μὲν γὰρ οἶδα συμφορᾶς, τὰ δʼ οὐ σαφῶς.</l>
<l>— διὰ δίκας ἔβα θεῶν</l>
<l>νέμεσις ἐς Ἑλέναν.</l>
<l>δακρύοισι γὰρ Ἑλλάδʼ ἅπασαν ἔπλησε,</l>
<l>διὰ τὸν ὀλόμενον ὀλόμενον Ἰδαῖον</l>
<l n="1365">Πάριν, ὃς ἄγαγʼ Ἑλλάδʼ εἰς Ἴλιον.</l>
</sp>
<milestone ed="p" n="1366" unit="card"/>
</div2>
</div1>
<div1 type="episode">
<sp>
<speaker>Χορός</speaker>
<l>
<del>ἀλλὰ κτυπεῖ γὰρ κλῇθρα βασιλείων δόμων,</del>
</l>
<l>
<del>σιγήσατʼ· ἔξω γάρ τις ἐκβαίνει Φρυγῶν,</del>
</l>
<l>
<del>οὗ πευσόμεσθα τἀν δόμοις ὅπως ἔχει.</del>
</l>
</sp>
<div2 type="lyric">
<sp>
<speaker>Φρύξ</speaker>
<l>Ἀργέϊον ξίφος ἐκ θανάτου πέφευγα</l>
<l n="1370">βαρβάροις ἐν εὐμάρι-</l>
<l>σιν, κεδρωτὰ παστάδων ὑπὲρ τέραμνα</l>
<l>Δωρικάς τε τριγλύφους,</l>
<l>φροῦδα φροῦδα, γᾶ γᾶ,</l>
<l>βαρβάροισι δρασμοῖς.</l>
<l n="1375">αἰαῖ·</l>
<l>πᾷ φύγω, ξέναι, πολιὸν αἰθέρʼ ἀμ-</l>
<l>πτάμενος ἢ πόντον, Ὠκεανὸς ὃν</l>
<l>ταυρόκρανος ἀγκάλαις</l>
<l>ἑλίσσων κυκλοῖ χθόνα;</l>
</sp>
<sp>
<speaker>Χορός</speaker>
<l n="1380">τί δʼ ἔστιν, Ἑλένης πρόσπολʼ. Ἰδαῖον κάρα;</l>
</sp>
<sp>
<speaker>Φρύξ</speaker>
<l>Ἴλιον Ἴλιον, ὤμοι μοι,</l>
<l>Φρύγιον ἄστυ καὶ καλλίβωλον Ἴ-</l>
<l>δας ὄρος ἱερόν, ὥς σʼ ὀλόμενον στένω</l>
<l>
<del>ἁρμάτειον ἁρμάτειον μέλος</del>
</l>
<l n="1385">βαρβάρῳ βοᾷ διʼ ὀρνιθόγονον</l>
<l>ὄμμα κυκνοπτέρου καλλοσύνας, Λήδας</l>
<l>σκύμνου, δυσελένας</l>
<l>δυσελένας,</l>
<l>ξεστῶν περγάμων Ἀπολλωνίων</l>
<l>ἐρινύν· ὀττοτοῖ·</l>
<l n="1390">ἰαλέμων ἰαλέμων</l>
<l>Δαρδανία τλᾶμον Γανυμήδεος</l>
<l>ἱπποσύνᾳ, Διὸς εὐνέτα.</l>
<milestone ed="p" n="1393" unit="card"/>
</sp>
<sp>
<speaker>Χορός</speaker>
<l>σαφῶς λέγʼ ἡμῖν αὔθʼ ἕκαστα τἀν δόμοις.</l>
<l>
<del>τὰ γὰρ πρὶν οὐκ εὔγνωστα συμβαλοῦσʼ ἔχω.</del>
</l>
</sp>
<sp>
<speaker>Φρύξ</speaker>
<l n="1395">αἴλινον αἴλινον ἀρχὰν θανάτου</l>
<l>βάρβαροι λέγουσιν, αἰαῖ,</l>
<l>Ἀσιάδι φωνᾷ, βασιλέων</l>
<l>ὅταν αἷμα χυθῇ κατὰ γᾶν ξίφεσιν</l>
<l>σιδαρέοισιν Ἅιδα.</l>
<l n="1400">ἦλθον ἐς δόμους, ἵνʼ αὔθʼ ἕ-</l>
<l>καστά σοι λέγω, λέοντες</l>
<l>Ἕλλανες δύο διδύμω·</l>
<l>τῷ μὲν ὁ στρατηλάτας πατὴρ ἐκλῄζεθʼ,</l>
<l>ὃ δὲ παῖς Στροφίου, κακόμητις ἀνήρ,</l>
<l>οἷος Ὀδυσσεύς, σιγᾷ δόλιος,</l>
<l n="1405">πιστὸς δὲ φίλοις, θρασὺς εἰς ἀλκάν,</l>
<l>ξυνετὸς πολέμου, φόνιός τε δράκων.</l>
<l>ἔρροι τᾶς ἡσύχου</l>
<l>προνοίας κακοῦργος ὤν.</l>
<l>οἳ δὲ πρὸς θρόνους ἔσω</l>
<l>μολόντες ἇς ἔγημʼ ὁ τοξότας Πάρις</l>
<l n="1410">γυναικός, ὄμμα δακρύοις</l>
<l>πεφυρμένοι, ταπεινοὶ</l>
<l>ἕζονθʼ, ὃ μὲν τὸ κεῖθεν, ὃ δὲ</l>
<l>τὸ κεῖθεν, ἄλλος ἄλλοθεν πεφραγμένοι.</l>
<l>περὶ δὲ γόνυ χέρας ἱκεσίους ἔβαλον ἔβαλον</l>
<l n="1415">Ἑλένας ἄμφω.</l>
<l>ἀνὰ δὲ δρομάδες ἔθορον ἔθορον</l>
<l>ἀμφίπολοι Φρύγες·</l>
<l>προσεῖπε δʼ ἄλλος ἄλλον ἐν φόβῳ πεσών,</l>
<l>μή τις εἴη δόλος.</l>
<l n="1420">κἀδόκει τοῖς μὲν οὔ,</l>
<l>τοῖς δʼ ἐς ἀρκυστάταν</l>
<l>μηχανὰν ἐμπλέκειν</l>
<l>παῖδα τὰν Τυνδαρίδʼ ὁ</l>
<l>μητροφόντας δράκων.</l>
<milestone ed="p" n="1425" unit="card"/>
</sp>
<sp>
<speaker>Χορός</speaker>
<l n="1425">σὺ δʼ ἦσθα ποῦ τότʼ; ἢ πάλαι φεύγεις φόβῳ,</l>
</sp>
<sp>
<speaker>Φρύξ</speaker>
<l>Φρυγίοις ἔτυχον Φρυγίοισι νόμοις</l>
<l>παρὰ βόστρυχον αὔραν αὔραν</l>
<l>Ἑλένας Ἑλένας εὐπαγεῖ</l>
<l>κύκλῳ πτερίνῳ πρὸ παρηίδος</l>
<l n="1430">ἀίσσων βαρβάροις νόμοισιν.</l>
<l>ἃ δὲ λίνον ἠλακάτᾳ</l>
<l>δακτύλοις ἕλισσεν,</l>
<l>νῆμα δʼ ἵετο πέδῳ,</l>
<l>σκύλων Φρυγίων ἐπὶ τύμβον ἀγάλ-</l>
<l n="1435">ματα συστολίσαι χρῄζουσα λίνῳ,</l>
<l>φάρεα πορφύρεα, δῶρα Κλυταιμήστρᾳ.</l>
<l>προσεῖπεν δʼ Ὀρέστας</l>
<l>Λάκαιναν κόραν· ὦ</l>
<l>Διὸς παῖ, θὲς ἴχνος</l>
<l n="1440">πέδῳ δεῦρʼ ἀποστᾶσα κλισμοῦ,</l>
<l>Πέλοπος ἐπὶ προπάτορος ἕδραν</l>
<l>παλαιᾶς ἑστίας,</l>
<l>ἵνʼ εἰδῇς λόγους ἐμούς.  — </l>
<l>ἄγει δʼ ἄγει νιν· ἃ δʼ ἐφείπετʼ,</l>
<l n="1445">οὐ πρόμαντις ὧν ἔμελλεν·</l>
<l>ὁ δὲ συνεργὸς ἄλλʼ ἔπρασσʼ</l>
<l>ἰὼν κακὸς Φωκεύς·</l>
<l>οὐκ ἐκποδὼν ἴτʼ; ἀλλʼ ἀεὶ κακοὶ Φρύγες.</l>
<l>ἔκλῃσε δʼ ἄλλον ἄλλοσʼ ἐν</l>
<l>στέγαισι· τοὺς μὲν ἐν σταθμοῖ-</l>
<l>σιν ἱππικοῖσι, τοὺς δʼ ἐν ἐξ-</l>
<l n="1450">έδραισι, τοὺς δʼ ἐκεῖσʼ ἐκεῖθεν <del>ἄλλον ἄλ-</del>
</l>
<l>
<del>λοσε</del> διαρμόσας ἀποπρὸ δεσποίνας.</l>
</sp>
<sp>
<speaker>Χορός</speaker>
<l>τί τοὐπὶ τῷδε συμφορᾶς ἐγίγνετο;</l>
</sp>
<sp>
<speaker>Φρύξ</speaker>
<l>Ἰδαία μᾶτερ</l>
<l>μᾶτερ ὀβρίμα ὀβρίμα,</l>
<l n="1455">αἰαὶ φονίων παθέων ἀνόμων</l>
<l>τε κακῶν ἅπερ ἔδρακον ἔδρακον</l>
<l>ἐν δόμοις τυράννων.</l>
<l>ἀμφιπορφυρέων πέπλων</l>
<l>ὑπὸ σκότου ξίφη σπάσα-</l>
<l>ντες ἄλλος ἄλλοσʼ ἐν χεροῖν</l>
<l>δίνασεν ὄμμα, μή τις παρὼν τύχοι.</l>
<l n="1460">ὡς κάπροι δʼ ὀρέστεροι γυ-</l>
<l>ναικὸς ἀντίοι σταθέντες</l>
<l>ἐννέπουσι· Κατθανῇ</l>
<l>κατθανῇ,</l>
<l>κακός σʼ ἀποκτείνει πόσις,</l>
<l>κασιγνήτου προδοὺς</l>
<l>ἐν Ἄργει θανεῖν γόνον.</l>
<l n="1465">ἃ δʼ ἀνίαχεν ἴ-</l>
<l>αχεν· Ὤμοι μοι.</l>
<l>λευκὸν δʼ ἐμβαλοῦσα πῆχυν στέρνοις</l>
<l>κτύπησε κρᾶτα μέλεον πλαγᾷ·</l>
<l>φυγᾷ δὲ ποδὶ τὸ χρυσεοσάνδαλον</l>
<l>ἴχνος ἔφερεν ἔφερεν· ἐς</l>
<l>κόμας δὲ δακτύλους δικὼν Ὀρέστας,</l>
<l n="1470">Μυκηνίδʼ ἀρβύλαν προβάς,</l>
<l>ὤμοις ἀριστεροῖσιν ἀνακλάσας δέρην,</l>
<l>παίειν λαιμῶν ἔμελ-</l>
<l n="1472b">λεν εἴσω μέλαν ξίφος.</l>
<milestone ed="p" n="1473" unit="card"/>
</sp>
<sp>
<speaker>Χορός</speaker>
<l>ποῦ δʼ ἦτʼ ἀμύνειν οἱ κατὰ στέγας Φρύγες;</l>
</sp>
<sp>
<speaker>Φρύξ</speaker>
<l>ἰαχᾷ</l>
<l>δόμων θύρετρα καὶ σταθμοὺς</l>
<l>μοχλοῖσιν ἐκβαλόντες, ἔνθʼ ἐμίμνομεν,</l>
<l n="1475">βοηδρομοῦμεν ἄλλος ἄλλοθεν στέγης,</l>
<l>ὃ μὲν πέτρους, ὃ δʼ ἀγκύλας,</l>
<l>ὃ δὲ ξίφος πρόκωπον ἐν χεροῖν ἔχων.</l>
<l>ἔναντα δʼ ἦλθε Πυλάδης</l>
<l>ἀλίαστος, οἷος οἷος Ἕκ-</l>
<l n="1480">τωρ ὁ Φρύγιος ἢ τρικόρυθος Αἴας,</l>
<l>ὃν εἶδον εἶδον ἐν πύλαις</l>
<l>Πριαμίσι· φασγάνων δʼ ἀκμὰς</l>
<l>συνήψαμεν.</l>
<l>δὴ τότε διαπρεπεῖς τότʼ ἐγένοντο Φρύγες,</l>
<l>ὅσον Ἄρεως ἀλκὰν</l>
<l n="1485">ἥσσονες Ἑλλάδος ἐγενόμεθʼ αἰχμᾶς,</l>
<l>ὃ μὲν οἰχόμενος φυγάς, ὃ δὲ νέκυς ὤν,</l>
<l>ὃ δὲ τραῦμα φέρων, ὃ δὲ λισσόμενος,</l>
<l>θανάτου προβολάν·</l>
<l>ὑπὸ σκότον δʼ ἐφεύγομεν·</l>
<l>νεκροὶ δʼ ἔπιπτον, οἳ δʼ ἔμελλον, οἳ δʼ ἔκειντʼ.</l>
<l n="1490">ἔμολε δʼ ἁ τάλαινʼ Ἑρμιόνα δόμους</l>
<l>ἐπὶ φόνῳ χαμαιπετεῖ ματρός, ἅ</l>
<l>νιν ἔτεκεν τλάμων.</l>
<l>ἄθυρσοι δʼ</l>
<l>οἷά νιν δραμόντε Βάκχαι</l>
<l>σκύμνον ἐν χεροῖν ὀρείαν</l>
<l>ξυνήρπασαν· πάλιν δὲ τὰν Διὸς κόραν</l>
<l>ἐπὶ σφαγὰν ἔτεινον· ἃ δʼ</l>
<l>ἐκ θαλάμων</l>
<l n="1495">ἐγένετο διαπρὸ δωμάτων</l>
<l>ἄφαντος, ὦ Ζεῦ καὶ γᾶ</l>
<l>καὶ φῶς καὶ νύξ,</l>
<l>ἤτοι φαρμάκοισιν ἢ</l>
<l>μάγων τέχναις ἢ θεῶν κλοπαῖς.</l>
<l>τὰ δʼ ὕστερʼ οὐκέτʼ οἶδα· δρα-</l>
<l>πέτην γὰρ ἐξέκλεπτον ἐκ δόμων πόδα.</l>
<l n="1500">πολύπονα δὲ πολύπονα πάθεα</l>
<l>Μενέλεως ἀνασχόμενος ἀνόνητον ἀ-</l>
<l>πὸ Τροίας ἔλαβε τὸν Ἑλένας γάμον.</l>
</sp>
<sp>
<speaker>Χορός</speaker>
<l>καὶ μὴν ἀμείβει καινὸν ἐκ καινῶν τόδε·</l>
<l>ξιφηφόρον γὰρ εἰσορῶ πρὸ δωμάτων</l>
<l n="1505">βαίνοντʼ Ὀρέστην ἐπτοημένῳ ποδί.</l>
<milestone ed="p" n="1506" unit="card"/>
</sp>
</div2>
<div2 type="trochees">
<sp>
<speaker>Ὀρέστης</speaker>
<l>ποῦ ʼστιν οὗτος ὃς πέφευγεν ἐκ δόμων τοὐμὸν ξίφος;</l>
</sp>
<sp>
<speaker>Φρύξ</speaker>
<l>προσκυνῶ σʼ, ἄναξ, νόμοισι βαρβάροισι προσπίτνων.</l>
</sp>
<sp>
<speaker>Ὀρέστης</speaker>
<l>οὐκ ἐν Ἰλίῳ τάδʼ ἐστίν, ἀλλʼ ἐν Ἀργείᾳ χθονί.</l>
</sp>
<sp>
<speaker>Φρύξ</speaker>
<l>πανταχοῦ ζῆν ἡδὺ μᾶλλον ἢ θανεῖν τοῖς σώφροσιν.</l>
</sp>
<sp>
<speaker>Ὀρέστης</speaker>
<l n="1510">οὔτι που κραυγὴν ἔθηκας Μενέλεῳ βοηδρομεῖν;</l>
</sp>
<sp>
<speaker>Φρύξ</speaker>
<l>σοὶ μὲν οὖν ἔγωγʼ ἀμύνειν· ἀξιώτερος γὰρ εἶ.</l>
</sp>
<sp>
<speaker>Ὀρέστης</speaker>
<l>ἐνδίκως ἡ Τυνδάρειος ἆρα παῖς διώλετο;</l>
</sp>
<sp>
<speaker>Φρύξ</speaker>
<l>ἐνδικώτατʼ, εἴ γε λαιμοὺς εἶχε τριπτύχους θανεῖν.</l>
</sp>
<sp>
<speaker>Ὀρέστης</speaker>
<l>δειλίᾳ γλώσσῃ χαρίζῃ, τἄνδον οὐχ οὕτω φρονῶν.</l>
</sp>
<sp>
<speaker>Φρύξ</speaker>
<l n="1515">οὐ γάρ, ἥτις Ἑλλάδʼ αὐτοῖς Φρυξὶ διελυμήνατο;</l>
</sp>
<sp>
<speaker>Ὀρέστης</speaker>
<l>ὄμοσον — εἰ δὲ μή, κτενῶ σε — μὴ λέγειν ἐμὴν χάριν.</l>
</sp>
<sp>
<speaker>Φρύξ</speaker>
<l>τὴν ἐμὴν ψυχὴν κατώμοσʼ, ἣν ἂν εὐορκοῖμʼ ἐγώ.</l>
</sp>
<sp>
<speaker>Ὀρέστης</speaker>
<l>ὧδε κἀν Τροίᾳ σίδηρος πᾶσι Φρυξὶν ἦν φόβος;</l>
</sp>
<sp>
<speaker>Φρύξ</speaker>
<l>ἄπεχε φάσγανον· πέλας γὰρ δεινὸν ἀνταυγεῖ φόνον.</l>
</sp>
<sp>
<speaker>Ὀρέστης</speaker>
<l n="1520">μὴ πέτρος γένῃ δέδοικας ὥστε Γοργόνʼ εἰσιδών;</l>
</sp>
<sp>
<speaker>Φρύξ</speaker>
<l>μὴ μὲν οὖν νεκρός· τὸ Γοργοῦς δʼ οὐ κάτοιδʼ ἐγὼ κάρα.</l>
</sp>
<sp>
<speaker>Ὀρέστης</speaker>
<l>δοῦλος ὢν φοβῇ τὸν Ἅιδην, ὅς σʼ ἀπαλλάξει κακῶν;</l>
</sp>
<sp>
<speaker>Φρύξ</speaker>
<l>πᾶς ἀνήρ, κἂν δοῦλος ᾖ τις, ἥδεται τὸ φῶς ὁρῶν.</l>
</sp>
<sp>
<speaker>Ὀρέστης</speaker>
<l>εὖ λέγεις· σῴζει σε σύνεσις. ἀλλὰ βαῖνʼ ἔσω δόμων.</l>
</sp>
<sp>
<speaker>Φρύξ</speaker>
<l n="1525">οὐκ ἄρα κτενεῖς με;</l>
</sp>
<sp>
<speaker>Ὀρέστης</speaker>
<l>ἀφεῖσαι.</l>
</sp>
<sp>
<speaker>Φρύξ</speaker>
<l>καλὸν ἔπος λέγεις τόδε.</l>
</sp>
<sp>
<speaker>Ὀρέστης</speaker>
<l>ἀλλὰ μεταβουλευσόμεσθα.</l>
</sp>
<sp>
<speaker>Φρύξ</speaker>
<l>τοῦτο δʼ οὐ καλῶς λέγεις.</l>
</sp>
<sp>
<speaker>Ὀρέστης</speaker>
<l>μῶρος, εἰ δοκεῖς με τλῆναι σὴν καθαιμάξαι δέρην·</l>
<l>οὔτε γὰρ γυνὴ πέφυκας — οὔτʼ ἐν ἀνδράσιν σύ γʼ εἶ.</l>
<l>τοῦ δὲ μὴ στῆσαί σε κραυγὴν οὕνεκʼ ἐξῆλθον δόμων·</l>
<l n="1530">ὀξὺ γὰρ βοῆς ἀκοῦσαν Ἄργος ἐξεγείρεται.</l>
<l>Μενέλεων δʼ οὐ τάρβος ἡμῖν ἀναλαβεῖν ἔσω ξίφους·</l>
<l>ἀλλʼ ἴτω ξανθοῖς ἐπʼ ὤμων βοστρύχοις γαυρούμενος·</l>
<l>εἰ γὰρ Ἀργείους ἐπάξει τοῖσδε δώμασιν λαβών,</l>
<l>τὸν Ἑλένης φόνον διώκων, κἀμὲ μὴ σῴζειν θέλει</l>
<l n="1535">σύγγονόν τʼ ἐμὴν Πυλάδην τε τὸν τάδε ξυνδρῶντά μοι,</l>
<l>παρθένον τε καὶ δάμαρτα δύο νεκρὼ κατόψεται.</l>
<milestone ed="p" n="1537" unit="card"/>
</sp>
</div2>
</div1>
<div1 type="choral">
<div2 type="antistrophe" n="1">
<sp>
<speaker>Χορός</speaker>
<l>— ἰὼ ἰὼ τύχα,</l>
<l>ἕτερον εἰς ἀγῶνʼ, ἕτερον αὖ δόμος</l>
<l>φοβερὸν ἀμφὶ τοὺς Ἀτρείδας πίτνει.</l>
<l>— τί δρῶμεν; ἀγγέλλωμεν ἐς πόλιν τάδε;</l>
<l n="1540">ἢ σῖγʼ ἔχωμεν; ἀσφαλέστερον, φίλαι.</l>
<l>— ἴδε πρὸ δωμάτων ἴδε προκηρύσσει</l>
<l>θοάζων ὅδʼ αἰθέρος ἄνω καπνός.</l>
<l>— ἅπτουσι πεύκας, ὡς πυρώσοντες δόμους</l>
<l>τοὺς Τανταλείους, οὐδʼ ἀφίστανται φόνου.</l>
<l n="1545">— τέλος ἔχει δαίμων βροτοῖς,</l>
<l n="1545b">τέλος ὅπᾳ θέλῃ.</l>
<l>— μεγάλα δέ τις ἁ δύναμις † διʼ ἀλαστόρων</l>
<l>ἔπεσʼ ἔπεσε μέλαθρα τάδε διʼ αἱμάτων †</l>
<l>διὰ τὸ Μυρτίλου πέσημʼ ἐκ δίφρου.</l>
</sp>
<milestone ed="p" n="1549" unit="card"/>
</div2>
</div1>
<div1 type="episode">
<div2 type="trochees">
<sp>
<speaker>Χορός</speaker>
<l>ἀλλὰ μὴν καὶ τόνδε λεύσσω Μενέλεων δόμων πέλας</l>
<l n="1550">ὀξύπουν, ᾐσθημένον που τὴν τύχην ἣ νῦν πάρα.</l>
<l>οὐκέτʼ ἂν φθάνοιτε κλῇθρα συμπεραίνοντες μοχλοῖς,</l>
<l>ὦ κατὰ στέγας Ἀτρεῖδαι. δεινὸν εὐτυχῶν ἀνὴρ</l>
<l>πρὸς κακῶς πράσσοντας, ὡς σὺ νῦν, Ὀρέστα, δυστυχεῖς.</l>
<milestone ed="p" n="1554" unit="card"/>
</sp>
</div2>
<div2 type="iambic">
<sp>
<speaker>Μενέλαος</speaker>
<l>ἥκω κλύων τὰ δεινὰ καὶ δραστήρια</l>
<l n="1555">δισσοῖν λεόντοιν· οὐ γὰρ ἄνδρʼ αὐτὼ καλῶ.</l>
<l>ἤκουσα γὰρ δὴ τὴν ἐμὴν ξυνάορον</l>
<l>ὡς οὐ τέθνηκεν, ἀλλʼ ἄφαντος οἴχεται — </l>
<l>κενὴν ἀκούσας βάξιν, ἣν φόβῳ σφαλεὶς</l>
<l>ἤγγειλέ μοί τις. ἀλλὰ τοῦ μητροκτόνου</l>
<l n="1560">τεχνάσματʼ ἐστὶ ταῦτα καὶ πολὺς γέλως.</l>
<l>ἀνοιγέτω τις δῶμα· προσπόλοις λέγω</l>
<l>ὠθεῖν πύλας τάσδʼ, ὡς ἂν ἀλλὰ παῖδʼ ἐμὴν</l>
<l>ῥυσώμεθʼ ἀνδρῶν ἐκ χερῶν μιαιφόνων,</l>
<l>καὶ τὴν τάλαιναν ἀθλίαν δάμαρτʼ ἐμὴν</l>
<l n="1565">λάβωμεν, ᾗ δεῖ ξυνθανεῖν ἐμῇ χερὶ</l>
<l>τοὺς διολέσαντας τὴν ἐμὴν ξυνάορον.</l>
</sp>
<sp>
<speaker>Ὀρέστης</speaker>
<l>οὗτος σύ, κλῄθρων τῶνδε μὴ ψαύσῃς χερί·</l>
<l>Μενέλαον εἶπον, ὃς πεπύργωσαι θράσει·</l>
<l>ἢ τῷδε θριγκῷ κρᾶτα συνθραύσω σέθεν,</l>
<l n="1570">ῥήξας παλαιὰ γεῖσα, τεκτόνων πόνον.</l>
<l>μοχλοῖς δʼ ἄραρε κλῇθρα, σῆς βοηδρόμου</l>
<l>σπουδῆς ἅ σʼ εἴρξει, μὴ δόμων ἔσω περᾶν.</l>
</sp>
<sp>
<speaker>Μενέλαος</speaker>
<l>ἔα, τί χρῆμα; λαμπάδων ὁρῶ σέλας,</l>
<l>δόμων δʼ ἐπʼ ἄκρων τούσδε πυργηρουμένους,</l>
<l n="1575">ξίφος δʼ ἐμῆς θυγατρὸς ἐπίφρουρον δέρῃ.</l>
</sp>
<sp>
<speaker>Ὀρέστης</speaker>
<l>πότερον ἐρωτᾶν ἢ κλύειν ἐμοῦ θέλεις;</l>
</sp>
<sp>
<speaker>Μενέλαος</speaker>
<l>οὐδέτερʼ· ἀνάγκη δʼ, ὡς ἔοικε, σου κλύειν.</l>
</sp>
<sp>
<speaker>Ὀρέστης</speaker>
<l>μέλλω κτενεῖν σου θυγατέρʼ, εἰ βούλῃ μαθεῖν.</l>
</sp>
<sp>
<speaker>Μενέλαος</speaker>
<l>Ἑλένην φονεύσας ἐπὶ φόνῳ πράσσεις φόνον;</l>
</sp>
<sp>
<speaker>Ὀρέστης</speaker>
<l n="1580">εἰ γὰρ κατέσχον μὴ θεῶν κλεφθεὶς ὕπο.</l>
</sp>
<sp>
<speaker>Μενέλαος</speaker>
<l>ἀρνῇ κατακτὰς κἀφʼ ὕβρει λέγεις τάδε;</l>
</sp>
<sp>
<speaker>Ὀρέστης</speaker>
<l>λυπράν γε τὴν ἄρνησιν· εἰ γὰρ ὤφελον — </l>
</sp>
<sp>
<speaker>Μενέλαος</speaker>
<l>τί χρῆμα δρᾶσαι; παρακαλεῖς γὰρ ἐς φόβον.</l>
</sp>
<sp>
<speaker>Ὀρέστης</speaker>
<l>τὴν Ἑλλάδος μιάστορʼ εἰς Ἅιδου βαλεῖν.</l>
</sp>
<sp>
<speaker>Μενέλαος</speaker>
<l n="1585">ἀπόδος δάμαρτος νέκυν, ὅπως χώσω τάφῳ.</l>
</sp>
<sp>
<speaker>Ὀρέστης</speaker>
<l>θεοὺς ἀπαίτει. παῖδα δὲ κτενῶ σέθεν.</l>
</sp>
<sp>
<speaker>Μενέλαος</speaker>
<l>ὁ μητροφόντης ἐπὶ φόνῳ πράσσει φόνον;</l>
</sp>
<sp>
<speaker>Ὀρέστης</speaker>
<l>ὁ πατρὸς ἀμύντωρ, ὃν σὺ προύδωκας θανεῖν.</l>
</sp>
<sp>
<speaker>Μενέλαος</speaker>
<l>οὐκ ἤρκεσέν σοι τὸ παρὸν αἷμα μητέρος;</l>
</sp>
<sp>
<speaker>Ὀρέστης</speaker>
<l n="1590">οὐκ ἂν κάμοιμι τὰς κακὰς κτείνων ἀεί.</l>
</sp>
<sp>
<speaker>Μενέλαος</speaker>
<l>ἦ καὶ σύ, Πυλάδη, τοῦδε κοινωνεῖς φόνου;</l>
</sp>
<sp>
<speaker>Ὀρέστης</speaker>
<l>φησὶν σιωπῶν· ἀρκέσω δʼ ἐγὼ λέγων.</l>
</sp>
<sp>
<speaker>Μενέλαος</speaker>
<l>ἀλλʼ οὔτι χαίρων, ἤν γε μὴ φύγῃς πτεροῖς.</l>
</sp>
<sp>
<speaker>Ὀρέστης</speaker>
<l>οὐ φευξόμεσθα· πυρὶ δʼ ἀνάψομεν δόμους.</l>
</sp>
<sp>
<speaker>Μενέλαος</speaker>
<l n="1595">ἦ γὰρ πατρῷον δῶμα πορθήσεις τόδε;</l>
</sp>
<sp>
<speaker>Ὀρέστης</speaker>
<l>ὡς μή γʼ ἔχῃς σύ, τήνδʼ ἐπισφάξας πυρί.</l>
</sp>
<sp>
<speaker>Μενέλαος</speaker>
<l>κτεῖνʼ· ὡς κτανών γε τῶνδέ μοι δώσεις δίκην.</l>
<milestone ed="p" n="1598" unit="card"/>
</sp>
<sp>
<speaker>Ὀρέστης</speaker>
<l>ἔσται τάδε.</l>
</sp>
<sp>
<speaker>Μενέλαος</speaker>
<l>ἆ ἆ, μηδαμῶς δράσῃς τάδε.</l>
</sp>
<sp>
<speaker>Ὀρέστης</speaker>
<l>σίγα νυν, ἀνέχου δʼ ἐνδίκως πράσσων κακῶς.</l>
</sp>
<sp>
<speaker>Μενέλαος</speaker>
<l n="1600">ἦ γὰρ δίκαιον ζῆν σε;</l>
</sp>
<sp>
<speaker>Ὀρέστης</speaker>
<l>καὶ κρατεῖν γε γῆς.</l>
</sp>
<sp>
<speaker>Μενέλαος</speaker>
<l>ποίας;</l>
</sp>
<sp>
<speaker>Ὀρέστης</speaker>
<l>ἐν Ἄργει τῷδε τῷ Πελασγικῷ.</l>
</sp>
<sp>
<speaker>Μενέλαος</speaker>
<l>εὖ γοῦν θίγοις ἂν χερνίβων — </l>
</sp>
<sp>
<speaker>Ὀρέστης</speaker>
<l>τί δὴ γὰρ οὔ;</l>
</sp>
<sp>
<speaker>Μενέλαος</speaker>
<l>καὶ σφάγια πρὸ δορὸς καταβάλοις.</l>
</sp>
<sp>
<speaker>Ὀρέστης</speaker>
<l>σὺ δʼ ἂν καλῶς;</l>
</sp>
<sp>
<speaker>Μενέλαος</speaker>
<l>ἁγνὸς γάρ εἰμι χεῖρας.</l>
</sp>
<sp>
<speaker>Ὀρέστης</speaker>
<l>ἀλλʼ οὐ τὰς φρένας.</l>
</sp>
<sp>
<speaker>Μενέλαος</speaker>
<l n="1605">τίς δʼ ἂν προσείποι σέ;</l>
</sp>
<sp>
<speaker>Ὀρέστης</speaker>
<l>ὅστις ἐστὶ φιλοπάτωρ.</l>
</sp>
<sp>
<speaker>Μενέλαος</speaker>
<l>ὅστις δὲ τιμᾷ μητέρα;</l>
</sp>
<sp>
<speaker>Ὀρέστης</speaker>
<l>εὐδαίμων ἔφυ.</l>
</sp>
<sp>
<speaker>Μενέλαος</speaker>
<l>οὔκουν σύ γε.</l>
</sp>
<sp>
<speaker>Ὀρέστης</speaker>
<l>οὐ γὰρ ἁνδάνουσιν αἱ κακαί.</l>
</sp>
<sp>
<speaker>Μενέλαος</speaker>
<l>ἄπαιρε θυγατρὸς φάσγανον.</l>
</sp>
<sp>
<speaker>Ὀρέστης</speaker>
<l>ψευδὴς ἔφυς.</l>
</sp>
<sp>
<speaker>Μενέλαος</speaker>
<l>ἀλλὰ κτενεῖς μου θυγατέρα;</l>
</sp>
<sp>
<speaker>Ὀρέστης</speaker>
<l>οὐ ψευδὴς ἔτʼ εἶ.</l>
</sp>
<sp>
<speaker>Μενέλαος</speaker>
<l n="1610">οἴμοι, τί δράσω;</l>
</sp>
<sp>
<speaker>Ὀρέστης</speaker>
<l>πεῖθʼ ἐς Ἀργείους μολὼν — </l>
</sp>
<sp>
<speaker>Μενέλαος</speaker>
<l>πειθὼ τίνα;</l>
</sp>
<sp>
<speaker>Ὀρέστης</speaker>
<l>ἡμᾶς μὴ θανεῖν· αἰτοῦ πόλιν.</l>
</sp>
<sp>
<speaker>Μενέλαος</speaker>
<l>ἢ παῖδά μου φονεύσετε;</l>
</sp>
<sp>
<speaker>Ὀρέστης</speaker>
<l>ὧδʼ ἔχει τάδε.</l>
</sp>
<sp>
<speaker>Μενέλαος</speaker>
<l>ὦ τλῆμον Ἑλένη — </l>
</sp>
<sp>
<speaker>Ὀρέστης</speaker>
<l>τἀμὰ δʼ οὐχὶ τλήμονα;</l>
</sp>
<sp>
<speaker>Μενέλαος</speaker>
<l>σὲ σφάγιον ἐκόμισʼ ἐκ Φρυγῶν — </l>
</sp>
<sp>
<speaker>Ὀρέστης</speaker>
<l>εἰ γὰρ τόδʼ ἦν.</l>
</sp>
<sp>
<speaker>Μενέλαος</speaker>
<l n="1615">πόνους πονήσας μυρίους.</l>
</sp>
<sp>
<speaker>Ὀρέστης</speaker>
<l>πλήν γʼ εἰς ἐμέ.</l>
</sp>
<sp>
<speaker>Μενέλαος</speaker>
<l>πέπονθα δεινά.</l>
</sp>
<sp>
<speaker>Ὀρέστης</speaker>
<l>τότε γὰρ ἦσθʼ ἀνωφελής.</l>
</sp>
<sp>
<speaker>Μενέλαος</speaker>
<l>ἔχεις με.</l>
</sp>
<sp>
<speaker>Ὀρέστης</speaker>
<l>σαυτὸν σύ γʼ ἔλαβες κακὸς γεγώς.</l>
<l>ἀλλʼ εἶʼ, ὕφαπτε δώματʼ, Ἠλέκτρα, τάδε·</l>
<l>σύ τʼ, ὦ φίλων μοι τῶν ἐμῶν σαφέστατε,</l>
<l n="1620">Πυλάδη, κάταιθε γεῖσα τειχέων τάδε.</l>
</sp>
<sp>
<speaker>Μενέλαος</speaker>
<l>ὦ γαῖα Δαναῶν ἱππίου τʼ Ἄργους κτίται,</l>
<l>οὐκ εἶʼ ἐνόπλῳ ποδὶ βοηδρομήσετε;</l>
<l>πᾶσαν γὰρ ὑμῶν ὅδε βιάζεται πόλιν</l>
<l>ζῆν, αἷμα μητρὸς μυσαρὸν ἐξειργασμένος.</l>
<milestone ed="p" n="1625" unit="card"/>
</sp>
<sp>
<speaker>Ἀπόλλων</speaker>
<l n="1625">Μενέλαε, παῦσαι λῆμʼ ἔχων τεθηγμένον·</l>
<l>Φοῖβός σʼ ὁ Λητοῦς παῖς ὅδʼ ἐγγὺς ὢν καλῶ·</l>
<l>σύ θʼ ὃς ξιφήρης τῇδʼ ἐφεδρεύεις κόρῃ,</l>
<l>Ὀρέσθʼ, ἵνʼ εἰδῇς οὓς φέρων ἥκω λόγους.</l>
<l>Ἑλένην μὲν ἣν σὺ διολέσαι πρόθυμος ὢν</l>
<l n="1630">ἥμαρτες, ὀργὴν Μενέλεῳ ποιούμενος,</l>
<l>
<del>ἥδʼ ἐστίν, ἣν ὁρᾶτʼ ἐν αἰθέρος πτυχαῖς,</del>
</l>
<l>
<del>σεσῳσμένη τε κοὐ θανοῦσα πρὸς σέθεν.</del>
</l>
<l>ἐγώ νιν ἐξέσῳσα κἀπὸ φασγάνου</l>
<l>τοῦ σοῦ κελευσθεὶς ἥρπασʼ ἐκ Διὸς πατρός.</l>
<l n="1635">Ζηνὸς γὰρ οὖσαν ζῆν νιν ἄφθιτον χρεών,</l>
<l>Κάστορί τε Πολυδεύκει τʼ ἐν αἰθέρος πτυχαῖς</l>
<l>σύνθακος ἔσται, ναυτίλοις σωτήριος.</l>
<l>ἄλλην δὲ νύμφην ἐς δόμους κτῆσαι λαβών,</l>
<l>ἐπεὶ θεοὶ τῷ τῆσδε καλλιστεύματι</l>
<l n="1640">Ἕλληνας εἰς ἓν καὶ Φρύγας συνήγαγον,</l>
<l>θανάτους τʼ ἔθηκαν, ὡς ἀπαντλοῖεν χθονὸς</l>
<l>ὕβρισμα θνητῶν ἀφθόνου πληρώματος.</l>
<l>
<milestone ed="P" unit="para"/>τὰ μὲν καθʼ Ἑλένην ὧδʼ ἔχει· σὲ δʼ αὖ χρεών,</l>
<l>Ὀρέστα, γαίας τῆσδʼ ὑπερβαλόνθʼ ὅρους</l>
<l n="1645">Παρράσιον οἰκεῖν δάπεδον ἐνιαυτοῦ κύκλον.</l>
<l>κεκλήσεται δὲ σῆς φυγῆς ἐπώνυμον</l>
<l>Ἀζᾶσιν Ἀρκάσιν τʼ Ὀρέστειον καλεῖν.</l>
<l>ἐνθένδε δʼ ἐλθὼν τὴν Ἀθηναίων πόλιν</l>
<l>δίκην ὑπόσχες αἵματος μητροκτόνου</l>
<l n="1650">Εὐμενίσι τρισσαῖς· θεοὶ δέ σοι δίκης βραβῆς</l>
<l>πάγοισιν ἐν Ἀρείοισιν εὐσεβεστάτην</l>
<l>ψῆφον διοίσουσʼ, ἔνθα νικῆσαί σε χρή.</l>
<l>ἐφʼ ἧς δʼ ἔχεις, Ὀρέστα, φάσγανον δέρῃ,</l>
<l>γῆμαι πέπρωταί σʼ Ἑρμιόνην· ὃς δʼ οἴεται</l>
<l n="1655">Νεοπτόλεμος γαμεῖν νιν, οὐ γαμεῖ ποτε.</l>
<l>θανεῖν γὰρ αὐτῷ μοῖρα Δελφικῷ ξίφει,</l>
<l>δίκας Ἀχιλλέως πατρὸς ἐξαιτοῦντά με.</l>
<l>Πυλάδῃ δʼ ἀδελφῆς λέκτρον, ὥς ποτʼ ᾔνεσας,</l>
<l>δός· ὁ δʼ ἐπιών νιν βίοτος εὐδαίμων μένει.</l>
<l n="1660">
<milestone ed="P" unit="para"/>Ἄργους δʼ Ὀρέστην, Μενέλεως, ἔα κρατεῖν,</l>
<l>ἐλθὼν δʼ ἄνασσε Σπαρτιάτιδος χθονός,</l>
<l>φερνὰς ἔχων δάμαρτος, ἥ σε μυρίοις</l>
<l>πόνοις διδοῦσα δεῦρʼ ἀεὶ διήνυσεν.</l>
<l>τὰ πρὸς πόλιν δὲ τῷδʼ ἐγὼ θήσω καλῶς,</l>
<l n="1665">ὅς νιν φονεῦσαι μητέρʼ ἐξηνάγκασα.</l>
<milestone ed="p" n="1666" unit="card"/>
</sp>
<sp>
<speaker>Ὀρέστης</speaker>
<l>ὦ Λοξία μαντεῖε, σῶν θεσπισμάτων.</l>
<l>οὐ ψευδόμαντις ἦσθʼ ἄρʼ, ἀλλʼ ἐτήτυμος.</l>
<l>καίτοι μʼ ἐσῄει δεῖμα, μή τινος κλύων</l>
<l>ἀλαστόρων δόξαιμι σὴν κλύειν ὄπα.</l>
<l n="1670">ἀλλʼ εὖ τελεῖται, πείσομαι δὲ σοῖς λόγοις.</l>
<l>ἰδού, μεθίημʼ Ἑρμιόνην ἀπὸ σφαγῆς,</l>
<l>καὶ λέκτρʼ ἐπῄνεσʼ, ἡνίκʼ ἂν διδῷ πατήρ.</l>
</sp>
<sp>
<speaker>Μενέλαος</speaker>
<l>ὦ Ζηνὸς Ἑλένη χαῖρε παῖ· ζηλῶ δέ σε</l>
<l>θεῶν κατοικήσασαν ὄλβιον δόμον.</l>
<l n="1675">Ὀρέστα, σοὶ δὲ παῖδʼ ἐγὼ κατεγγυῶ,</l>
<l>Φοίβου λέγοντος· εὐγενὴς δʼ ἀπʼ εὐγενοῦς</l>
<l>γήμας ὄναιο καὶ σὺ χὡ διδοὺς ἐγώ.</l>
</sp>
<sp>
<speaker>Ἀπόλλων</speaker>
<l>χωρεῖτέ νυν ἕκαστος οἷ προστάσσομεν,</l>
<l>νείκας τε διαλύεσθε.</l>
</sp>
<sp>
<speaker>Μενέλαος</speaker>
<l>πείθεσθαι χρεών.</l>
</sp>
<sp>
<speaker>Ὀρέστης</speaker>
<l n="1680">κἀγὼ τοιοῦτος· σπένδομαι δὲ συμφοραῖς,</l>
<l>Μενέλαε, καὶ σοῖς, Λοξία, θεσπίσμασιν.</l>
<milestone ed="p" n="1682" unit="card"/>
</sp>
</div2>
<div2 type="anapests">
<sp>
<speaker>Ἀπόλλων</speaker>
<l>ἴτε νυν καθʼ ὁδόν, τὴν καλλίστην</l>
<l>θεῶν Εἰρήνην τιμῶντες· ἐγὼ δʼ</l>
<l>Ἑλένην Δίοις μελάθροις πελάσω,</l>
<l n="1685">λαμπρῶν ἄστρων πόλον ἐξανύσας,</l>
<l>ἔνθα παρʼ Ἥρᾳ τῇ θʼ Ἡρακλέους</l>
<l>Ἥβῃ πάρεδρος θεὸς ἀνθρώποις</l>
<l>ἔσται σπονδαῖς ἔντιμος ἀεί,</l>
<l>σὺν Τυνδαρίδαις, τοῖς Διὸς υἱοῖς,</l>
<l n="1690">ναύταις μεδέουσα θαλάσσης.</l>
</sp>
<sp>
<speaker>Χορός</speaker>
<l>ὦ μέγα σεμνὴ Νίκη, τὸν ἐμὸν</l>
<l>βίοτον κατέχοις</l>
<l>καὶ μὴ λήγοις στεφανοῦσα.</l>
</sp>
</div2>
</div1>
</body>
</text>
</TEI.2>
