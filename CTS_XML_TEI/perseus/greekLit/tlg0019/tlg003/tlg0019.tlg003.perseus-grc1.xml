<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title type="work" n="Clouds">Clouds</title>
<title type="sub">Machine readable text</title>
<author n="Aristoph.">Aristophanes</author>
<editor role="editor" n="OCT">F.W. Hall and W.M. Geldart</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 145Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<author>Aristophanes</author>
<title>Aristophanes Comoediae, ed. F.W. Hall and W.M. Geldart, vol. 2</title>
<editor role="editor">F.W. Hall and W.M. Geldart</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1907</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>EM, Scott Ettinger and Roger Travis</name>
<resp>tagging</resp>
</respStmt>
<item>Text scanned at U. Chicago in 1988. Basic SGML tagging by Lowell Bowditch</item>
</change>
<change>
<date>8/92</date>
<respStmt>
<name>Bill Merrill</name>
<resp>ed.</resp>
</respStmt>
<item>Refined tagging</item>
</change>
<change>
<date>31-Jan-00</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: aristoph.cl_gk.xml,v $
Revision 1.1  2013-09-13 11:17:28  balmas01
moving Greg's work-in-progress on CTS-izing greco-roman collection texts to a Work directory

Revision 1.4  2013-06-13 12:41:19  gcrane
tagging now should be compatible with CTS

Revision 1.3  2011-09-07 13:51:35  rsingh04
adding rend=displayNum to lb tags

Revision 1.2  2011-01-13 03:38:23  gcrane
more refinements making these files SDL compatible

Revision 1.1  2010-12-25 20:14:23  gcrane
base file -- main difference is that this uses LB milestones rather than L tags

Revision 1.2  2010/06/21 16:42:23  gcrane
small fixes to Greek errors -- mainly accent issues with the speaker names

Revision 1.1  2009/10/08 19:12:08  rsingh04
began reorganizing texts module by collection.  created separate work directory in texts module to keep hopper files separate from in progress files

Revision 1.3  2009/09/08 20:28:34  lcerrato
fixed typo

Revision 1.2  2005/08/01 15:50:24  packel
removed stray item tags

Revision 1.1  2005/07/25 14:28:11  packel
Converted to XML

Revision 1.10  2004/04/21 20:51:04  mimno
added card 1s

Revision 1.9  2003/07/01 22:14:35  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/03/06 20:10:31  amahoney
remove spurious headers, which mess up short toc

Revision 1.7  2000/03/04 20:33:53  dasmith
Added separate funder entity to TEI header.

Revision 1.6  2000/01/31 22:55:38  amahoney
convert to p3

</item>
</change>
</revisionDesc>
</teiHeader>
<text id="stoa0045.stoa0">
<body>
<div1 type="Prologue">
<milestone ed="p" n="1" unit="card"/>
<sp>
<speaker>Στρεψιάδης</speaker>
<l>ἰοὺ ἰού·</l>
<l>ὦ Ζεῦ βασιλεῦ τὸ χρῆμα τῶν νυκτῶν ὅσον·</l>
<l>ἀπέραντον. οὐδέποθʼ ἡμέρα γενήσεται;</l>
<l>καὶ μὴν πάλαι γʼ ἀλεκτρυόνος ἤκουσʼ ἐγώ·</l>
<l n="5">οἱ δʼ οἰκέται ῥέγκουσιν· ἀλλʼ οὐκ ἂν πρὸ τοῦ.</l>
<l>ἀπόλοιο δῆτʼ ὦ πόλεμε πολλῶν οὕνεκα,</l>
<l>ὅτʼ οὐδὲ κολάσʼ ἔξεστί μοι τοὺς οἰκέτας.</l>
<l>ἀλλʼ οὐδʼ ὁ χρηστὸς οὑτοσὶ νεανίας</l>
<l>ἐγείρεται τῆς νυκτός, ἀλλὰ πέρδεται</l>
<l n="10">ἐν πέντε σισύραις ἐγκεκορδυλημένος.</l>
<l>ἀλλʼ εἰ δοκεῖ ῥέγκωμεν ἐγκεκαλυμμένοι.</l>
<l>ἀλλʼ οὐ δύναμαι δείλαιος εὕδειν δακνόμενος</l>
<l>ὑπὸ τῆς δαπάνης καὶ τῆς φάτνης καὶ τῶν χρεῶν</l>
<l>διὰ τουτονὶ τὸν υἱόν. ὁ δὲ κόμην ἔχων</l>
<l n="15">ἱππάζεταί τε καὶ ξυνωρικεύεται</l>
<l>ὀνειροπολεῖ θʼ ἵππους· ἐγὼ δʼ ἀπόλλυμαι</l>
<l>ὁρῶν ἄγουσαν τὴν σελήνην εἰκάδας·</l>
<l>οἱ γὰρ τόκοι χωροῦσιν. ἅπτε παῖ λύχνον,</l>
<l>κἄκφερε τὸ γραμματεῖον, ἵνʼ ἀναγνῶ λαβὼν</l>
<l n="20">ὁπόσοις ὀφείλω καὶ λογίσωμαι τοὺς τόκους.</l>
<l>φέρʼ ἴδω τί ὀφείλω; δώδεκα μνᾶς Πασίᾳ.</l>
<l>τοῦ δώδεκα μνᾶς Πασίᾳ; τί ἐχρησάμην;</l>
<l>ὅτʼ ἐπριάμην τὸν κοππατίαν. οἴμοι τάλας,</l>
<l>εἴθʼ ἐξεκόπην πρότερον τὸν ὀφθαλμὸν λίθῳ.<milestone ed="p" n="25" unit="card"/>
</l>
</sp>
<sp>
<speaker>Φειδιππίδης</speaker>
<l n="25">Φίλων ἀδικεῖς· ἔλαυνε τὸν σαυτοῦ δρόμον.</l>
</sp>
<sp>
<speaker>Στρεψιάδης</speaker>
<l>τοῦτʼ ἔστι τουτὶ τὸ κακὸν ὅ μʼ ἀπολώλεκεν·</l>
<l>ὀνειροπολεῖ γὰρ καὶ καθεύδων ἱππικήν.</l>
</sp>
<sp>
<speaker>Φειδιππίδης</speaker>
<l>πόσους δρόμους ἐλᾷ τὰ πολεμιστήρια;</l>
</sp>
<sp>
<speaker>Στρεψιάδης</speaker>
<l>ἐμὲ μὲν σὺ πολλοὺς τὸν πατέρʼ ἐλαύνεις δρόμους.</l>
<l n="30">ἀτὰρ τί χρέος ἔβα με μετὰ τὸν Πασίαν;</l>
<l>τρεῖς μναῖ διφρίσκου καὶ τροχοῖν Ἀμυνίᾳ.</l>
</sp>
<sp>
<speaker>Φειδιππίδης</speaker>
<l>ἄπαγε τὸν ἵππον ἐξαλίσας οἴκαδε.</l>
</sp>
<sp>
<speaker>Στρεψιάδης</speaker>
<l>ἀλλʼ ὦ μέλʼ ἐξήλικας ἐμέ γʼ ἐκ τῶν ἐμῶν,</l>
<l>ὅτε καὶ δίκας ὤφληκα χἄτεροι τόκου</l>
<l n="35">ἐνεχυράσεσθαί φασιν.</l>
</sp>
<sp>
<speaker>Φειδιππίδης</speaker>
<l>ἐτεὸν ὦ πάτερ</l>
<l>τί δυσκολαίνεις καὶ στρέφει τὴν νύχθʼ ὅλην;</l>
</sp>
<sp>
<speaker>Στρεψιάδης</speaker>
<l>δάκνει μὲ δήμαρχός τις ἐκ τῶν στρωμάτων.</l>
</sp>
<sp>
<speaker>Φειδιππίδης</speaker>
<l>ἔασον ὦ δαιμόνιε καταδαρθεῖν τί με.</l>
</sp>
<sp>
<speaker>Στρεψιάδης</speaker>
<l>σὺ δʼ οὖν κάθευδε· τὰ δὲ χρέα ταῦτʼ ἴσθʼ ὅτι</l>
<l n="40">ἐς τὴν κεφαλὴν ἅπαντα τὴν σὴν τρέψεται. φεῦ.</l>
<l>εἴθʼ ὤφελʼ ἡ προμνήστριʼ ἀπολέσθαι κακῶς,</l>
<l>ἥτις με γῆμʼ ἐπῆρε τὴν σὴν μητέρα·</l>
<l>ἐμοὶ γὰρ ἦν ἄγροικος ἥδιστος βίος</l>
<l>εὐρωτιῶν, ἀκόρητος, εἰκῇ κείμενος,</l>
<l n="45">βρύων μελίτταις καὶ προβάτοις καὶ στεμφύλοις.</l>
<l>ἔπειτʼ ἔγημα Μεγακλέους τοῦ Μεγακλέους</l>
<l>ἀδελφιδῆν ἄγροικος ὢν ἐξ ἄστεως,</l>
<l>σεμνὴν τρυφῶσαν ἐγκεκοισυρωμένην.</l>
<l>ταύτην ὅτʼ ἐγάμουν, συγκατεκλινόμην ἐγὼ</l>
<l n="50">ὄζων τρυγὸς τρασιᾶς ἐρίων περιουσίας,</l>
<l>ἡ δʼ αὖ μύρου κρόκου καταγλωττισμάτων,</l>
<l>δαπάνης λαφυγμοῦ Κωλιάδος Γενετυλλίδος.</l>
<l>οὐ μὴν ἐρῶ γʼ ὡς ἀργὸς ἦν, ἀλλʼ ἐσπάθα.</l>
<l>ἐγὼ δʼ ἂν αὐτῇ θοἰμάτιον δεικνὺς τοδὶ</l>
<l n="55">πρόφασιν ἔφασκον, ὦ γύναι λίαν σπαθᾷς.<milestone ed="p" n="56" unit="card"/>
</l>
</sp>
<sp>
<speaker>Θεράπων</speaker>
<l>ἔλαιον ἡμῖν οὐκ ἔνεστʼ ἐν τῷ λύχνῳ.</l>
</sp>
<sp>
<speaker>Στρεψιάδης</speaker>
<l>οἴμοι· τί γάρ μοι τὸν πότην ἧπτες λύχνον;</l>
<l>δεῦρʼ ἔλθʼ ἵνα κλάῃς.</l>
</sp>
<sp>
<speaker>Θεράπων</speaker>
<l>διὰ τί δῆτα κλαύσομαι;</l>
</sp>
<sp>
<speaker>Στρεψιάδης</speaker>
<l>ὅτι τῶν παχειῶν ἐνετίθεις θρυαλλίδων.</l>
<l n="60">μετὰ ταῦθʼ, ὅπως νῷν ἐγένεθʼ υἱὸς οὑτοσί,</l>
<l>ἐμοί τε δὴ καὶ τῇ γυναικὶ τἀγαθῇ,</l>
<l>περὶ τοὐνόματος δὴ ʼντεῦθεν ἐλοιδορούμεθα·</l>
<l>ἡ μὲν γὰρ ἵππον προσετίθει πρὸς τοὔνομα,</l>
<l>Ξάνθιππον ἤ Χαριππον ἢ Καλλιππίδην,</l>
<l n="65">ἐγὼ δὲ τοῦ πάππου ʼτιθέμην Φειδωνίδην.</l>
<l>τέως μὲν οὖν ἐκρινόμεθʼ· εἶτα τῷ χρόνῳ</l>
<l>κοινῇ ξυνέβημεν κἀθέμεθα Φειδιππίδην.</l>
<l>τοῦτον τὸν υἱὸν λαμβάνουσʼ ἐκορίζετο,</l>
<l>‘ὅταν σὺ μέγας ὢν ἅρμʼ ἐλαύνῃς πρὸς πόλιν,</l>
<l n="70">ὥσπερ Μεγακλέης, ξυστίδʼ ἔχων.’ ἐγὼ δʼ ἔφην,</l>
<l>‘ὅταν μὲν οὖν τὰς αἶγας ἐκ τοῦ φελλέως,</l>
<l>ὥσπερ ὁ πατήρ σου, διφθέραν ἐνημμένος.’</l>
<l>ἀλλʼ οὐκ ἐπίθετο τοῖς ἐμοῖς οὐδὲν λόγοις,</l>
<l>ἀλλʼ ἵππερόν μου κατέχεεν τῶν χρημάτων.</l>
<l n="75">νῦν οὖν ὅλην τὴν νύκτα φροντίζων ὁδοῦ</l>
<l>μίαν ηὗρον ἀτραπὸν δαιμονίως ὑπερφυᾶ,</l>
<l>ἣν ἢν ἀναπείσω τουτονί, σωθήσομαι.</l>
<l>ἀλλʼ ἐξεγεῖραι πρῶτον αὐτὸν βούλομαι.</l>
<l>πῶς δῆτʼ ἂν ἥδιστʼ αὐτὸν ἐπεγείραιμι; πῶς;</l>
<l n="80">Φειδιππίδη Φειδιππίδιον.</l>
</sp>
<sp>
<speaker>Φειδιππίδης</speaker>
<l>τί ὦ πάτερ;</l>
</sp>
<sp>
<speaker>Στρεψιάδης</speaker>
<l>κύσον με καὶ τὴν χεῖρα δὸς τὴν δεξιάν.</l>
</sp>
<sp>
<speaker>Φειδιππίδης</speaker>
<l>ἰδού. τί ἔστιν;</l>
</sp>
<sp>
<speaker>Στρεψιάδης</speaker>
<l>εἰπέ μοι, φιλεῖς ἐμέ;</l>
</sp>
<sp>
<speaker>Φειδιππίδης</speaker>
<l>νὴ τὸν Ποσειδῶ τουτονὶ τὸν ἵππιον.</l>
</sp>
<sp>
<speaker>Στρεψιάδης</speaker>
<l>μὴ ʼμοί γε τοῦτον μηδαμῶς τὸν ἵππιον·</l>
<l n="85">οὗτος γὰρ ὁ θεὸς αἴτιός μοι τῶν κακῶν.</l>
<l>ἀλλʼ εἴπερ ἐκ τῆς καρδίας μʼ ὄντως φιλεῖς,</l>
<l>ὦ παῖ πιθοῦ.</l>
</sp>
<sp>
<speaker>Φειδιππίδης</speaker>
<l>τί οὖν πίθωμαι δῆτά σοι;</l>
</sp>
<sp>
<speaker>Στρεψιάδης</speaker>
<l>ἔκστρεψον ὡς τάχιστα τοὺς σαυτοῦ τρόπους,</l>
<l>καὶ μάνθανʼ ἐλθὼν ἃν ἐγὼ παραινέσω.<milestone ed="p" n="90" unit="card"/>
</l>
</sp>
<sp>
<speaker>Φειδιππίδης</speaker>
<l n="90">λέγε δή, τί κελεύεις;</l>
</sp>
<sp>
<speaker>Στρεψιάδης</speaker>
<l>καί τι πείσει;</l>
</sp>
<sp>
<speaker>Φειδιππίδης</speaker>
<l>πείσομαι</l>
<l>νὴ τὸν Διόνυσον.</l>
</sp>
<sp>
<speaker>Στρεψιάδης</speaker>
<l>δεῦρό νυν ἀπόβλεπε.</l>
<l>ὁρᾷς τὸ θύριον τοῦτο καὶ τᾠκίδιον;</l>
</sp>
<sp>
<speaker>Φειδιππίδης</speaker>
<l>ὁρῶ. τί οὖν τοῦτʼ ἐστὶν ἐτεὸν ὦ πάτερ;</l>
</sp>
<sp>
<speaker>Στρεψιάδης</speaker>
<l>ψυχῶν σοφῶν τοῦτʼ ἐστὶ φροντιστήριον.</l>
<l n="95">ἐνταῦθʼ ἐνοικοῦσʼ ἄνδρες, οἳ τὸν οὐρανὸν</l>
<l>λέγοντες ἀναπείθουσιν ὡς ἔστιν πνιγεύς,</l>
<l>κἄστιν περὶ ἡμᾶς οὗτος, ἡμεῖς δʼ ἄνθρακες.</l>
<l>οὗτοι διδάσκουσʼ, ἀργύριον ἤν τις διδῷ,</l>
<l>λέγοντα νικᾶν καὶ δίκαια κἄδικα.</l>
</sp>
<sp>
<speaker>Φειδιππίδης</speaker>
<l n="100">εἰσὶν δὲ τίνες;</l>
</sp>
<sp>
<speaker>Στρεψιάδης</speaker>
<l>οὐκ οἶδʼ ἀκριβῶς τοὔνομα·</l>
<l>μεριμνοφροντισταὶ καλοί τε κἀγαθοί.</l>
</sp>
<sp>
<speaker>Φειδιππίδης</speaker>
<l>αἰβοῖ πονηροί γʼ, οἶδα. τοὺς ἀλαζόνας</l>
<l>τοὺς ὠχριῶντας τοὺς ἀνυποδήτους λέγεις,</l>
<l>ὧν ὁ κακοδαίμων Σωκράτης καὶ Χαιρεφῶν.</l>
</sp>
<sp>
<speaker>Στρεψιάδης</speaker>
<l n="105">ἢ ἢ σιώπα· μηδὲν εἴπῃς νήπιον.</l>
<l>ἀλλʼ εἴ τι κήδει τῶν πατρῴων ἀλφίτων,</l>
<l>τούτων γενοῦ μοι σχασάμενος τὴν ἱππικήν.</l>
</sp>
<sp>
<speaker>Φειδιππίδης</speaker>
<l>οὐκ ἂν μὰ τὸν Διόνυσον, εἰ δοίης γέ μοι</l>
<l>τοὺς φασιανοὺς οὓς τρέφει Λεωγόρας.</l>
</sp>
<sp>
<speaker>Στρεψιάδης</speaker>
<l n="110">ἴθʼ ἀντιβολῶ σʼ ὦ φίλτατʼ ἀνθρώπων ἐμοὶ</l>
<l>ἐλθὼν διδάσκου.</l>
</sp>
<sp>
<speaker>Φειδιππίδης</speaker>
<l>καὶ τί σοι μαθήσομαι;</l>
</sp>
<sp>
<speaker>Στρεψιάδης</speaker>
<l>εἶναι παρʼ αὐτοῖς φασιν ἄμφω τὼ λόγω,</l>
<l>τὸν κρείττονʼ, ὅστις ἐστί, καὶ τὸν ἥττονα.</l>
<l>τούτοιν τὸν ἕτερον τοῖν λόγοιν, τὸν ἥττονα,</l>
<l n="115">νικᾶν λέγοντά φασι τἀδικώτερα.</l>
<l>ἢν οὖν μάθῃς μοι τὸν ἄδικον τοῦτον λόγον,</l>
<l>ἃ νῦν ὀφείλω διὰ σέ, τούτων τῶν χρεῶν</l>
<l>οὐκ ἂν ἀποδοίην οὐδʼ ἂν ὀβολὸν οὐδενί.</l>
</sp>
<sp>
<speaker>Φειδιππίδης</speaker>
<l>οὐκ ἂν πιθοίμην· οὐ γὰρ ἂν τλαίην ἰδεῖν</l>
<l n="120">τοὺς ἱππέας τὸ χρῶμα διακεκναισμένος.</l>
</sp>
<sp>
<speaker>Στρεψιάδης</speaker>
<l>οὐκ ἄρα μὰ τὴν Δήμητρα τῶν γʼ ἐμῶν ἔδει,</l>
<l>οὔτʼ αὐτὸς οὔθʼ ὁ ζύγιος οὔθʼ ὁ σαμφόρας·</l>
<l>ἀλλʼ ἐξελῶ σʼ ἐς κόρακας ἐκ τῆς οἰκίας.</l>
</sp>
<sp>
<speaker>Φειδιππίδης</speaker>
<l>ἀλλʼ οὐ περιόψεταί μʼ ὁ θεῖος Μεγακλέης</l>
<l n="125">ἄνιππον. ἀλλʼ εἴσειμι, σοῦ δʼ οὐ φροντιῶ.</l>
</sp>
<sp>
<speaker>Στρεψιάδης</speaker>
<l>ἀλλʼ οὐδʼ ἐγὼ μέντοι πεσών γε κείσομαι,</l>
<l>ἀλλʼ εὐξάμενος τοῖσιν θεοῖς διδάξομαι</l>
<l>αὐτὸς βαδίζων ἐς τὸ φροντιστήριον.</l>
<l>πῶς οὖν γέρων ὢν κἀπιλήσμων καὶ βραδὺς</l>
<l n="130">λόγων ἀκριβῶν σχινδαλάμους μαθήσομαι;</l>
<l>ἰτητέον. τί ταῦτʼ ἔχων στραγγεύομαι,</l>
<l>ἀλλʼ οὐχὶ κόπτω τὴν θύραν; παῖ παιδίον.<milestone ed="p" n="133" unit="card"/>
</l>
</sp>
<sp>
<speaker>Μαθητής</speaker>
<l>βάλλʼ ἐς κόρακας· τίς ἐσθʼ ὁ κόψας τὴν θύραν;</l>
</sp>
<sp>
<speaker>Στρεψιάδης</speaker>
<l>Φείδωνος υἱὸς Στρεψιάδης Κικυννόθεν.</l>
</sp>
<sp>
<speaker>Μαθητής</speaker>
<l n="135">ἀμαθής γε νὴ Δίʼ ὅστις οὑτωσὶ σφόδρα</l>
<l>ἀπεριμερίμνως τὴν θύραν λελάκτικας</l>
<l>καὶ φροντίδʼ ἐξήμβλωκας ἐξηυρημένην.</l>
</sp>
<sp>
<speaker>Στρεψιάδης</speaker>
<l>σύγγνωθί μοι· τηλοῦ γὰρ οἰκῶ τῶν ἀγρῶν.</l>
<l>ἀλλʼ εἰπέ μοι τὸ πρᾶγμα τοὐξημβλωμένον.</l>
</sp>
<sp>
<speaker>Μαθητής</speaker>
<l n="140">ἀλλʼ οὐ θέμις πλὴν τοῖς μαθηταῖσιν λέγειν.</l>
</sp>
<sp>
<speaker>Στρεψιάδης</speaker>
<l>λέγε νυν ἐμοὶ θαρρῶν· ἐγὼ γὰρ οὑτοσὶ</l>
<l>ἥκω μαθητὴς ἐς τὸ φροντιστήριον.</l>
</sp>
<sp>
<speaker>Μαθητής</speaker>
<l>λέξω. νομίσαι δὲ ταῦτα χρὴ μυστήρια.</l>
<l>ἀνήρετʼ ἄρτι Χαιρεφῶντα Σωκράτης</l>
<l n="145">ψύλλαν ὁπόσους ἅλλοιτο τοὺς αὑτῆς πόδας·</l>
<l>δακοῦσα γὰρ τοῦ Χαιρεφῶντος τὴν ὀφρῦν</l>
<l>ἐπὶ τὴν κεφαλὴν τὴν Σωκράτους ἀφήλατο.</l>
</sp>
<sp>
<speaker>Στρεψιάδης</speaker>
<l>πῶς δῆτα διεμέτρησε;</l>
</sp>
<sp>
<speaker>Μαθητής</speaker>
<l>δεξιώτατα.</l>
<l>κηρὸν διατήξας, εἶτα τὴν ψύλλαν λαβὼν</l>
<l n="150">ἐνέβαψεν ἐς τὸν κηρὸν αὐτῆς τὼ πόδε,</l>
<l>κᾆτα ψυχείσῃ περιέφυσαν Περσικαί.</l>
<l>ταύτας ὑπολύσας ἀνεμέτρει τὸ χωρίον.</l>
</sp>
<sp>
<speaker>Στρεψιάδης</speaker>
<l>ὦ Ζεῦ βασιλεῦ τῆς λεπτότητος τῶν φρενῶν.</l>
</sp>
<sp>
<speaker>Μαθητής</speaker>
<l>τί δῆτʼ ἂν ἕτερον εἰ πύθοιο Σωκράτους</l>
<l n="155">φρόντισμα;</l>
</sp>
<sp>
<speaker>Στρεψιάδης</speaker>
<l>ποῖον; ἀντιβολῶ κάτειπέ μοι.</l>
</sp>
<sp>
<speaker>Μαθητής</speaker>
<l>ἀνήρετʼ αὐτὸν Χαιρεφῶν ὁ Σφήττιος</l>
<l>ὁπότερα τὴν γνώμην ἔχοι, τὰς ἐμπίδας</l>
<l>κατὰ τὸ στόμʼ ᾄδειν ἢ κατὰ τοὐρροπύγιον.</l>
</sp>
<sp>
<speaker>Στρεψιάδης</speaker>
<l>τί δῆτʼ ἐκεῖνος εἶπε περὶ τῆς ἐμπίδος;</l>
</sp>
<sp>
<speaker>Μαθητής</speaker>
<l n="160">ἔφασκεν εἶναι τοὔντερον τῆς ἐμπίδος</l>
<l>στενόν· διὰ λεπτοῦ δʼ ὄντος αὐτοῦ τὴν πνοὴν</l>
<l>βίᾳ βαδίζειν εὐθὺ τοὐρροπυγίου·</l>
<l>ἔπειτα κοῖλον πρὸς στενῷ προσκείμενον</l>
<l>τὸν πρωκτὸν ἠχεῖν ὑπὸ βίας τοῦ πνεύματος.</l>
</sp>
<sp>
<speaker>Στρεψιάδης</speaker>
<l n="165">σάλπιγξ ὁ πρωκτός ἐστιν ἄρα τῶν ἐμπίδων.</l>
<l>ὦ τρισμακάριος τοῦ διεντερεύματος.</l>
<l>ἦ ῥᾳδίως φεύγων ἂν ἀποφύγοι δίκην</l>
<l>ὅστις δίοιδε τοὔντερον τῆς ἐμπίδος.</l>
</sp>
<sp>
<speaker>Μαθητής</speaker>
<l>πρώην δέ γε γνώμην μεγάλην ἀφῃρέθη</l>
<l>ὑπʼ ἀσκαλαβώτου.</l>
</sp>
<sp>
<speaker>Στρεψιάδης</speaker>
<l>τίνα τρόπον; κάτειπέ μοι.</l>
</sp>
<sp>
<speaker>Μαθητής</speaker>
<l n="171">ζητοῦντος αὐτοῦ τῆς σελήνης τὰς ὁδοὺς</l>
<l>καὶ τὰς περιφορὰς εἶτʼ ἄνω κεχηνότος</l>
<l>ἀπὸ τῆς ὀροφῆς νύκτωρ γαλεώτης κατέχεσεν.</l>
</sp>
<sp>
<speaker>Στρεψιάδης</speaker>
<l>ἥσθην γαλεώτῃ καταχέσαντι Σωκράτους.</l>
</sp>
<sp>
<speaker>Μαθητής</speaker>
<l n="175">ἐχθὲς δέ γʼ ἡμῖν δεῖπνον οὐκ ἦν ἑσπέρας.</l>
</sp>
<sp>
<speaker>Στρεψιάδης</speaker>
<l>εἶεν· τί οὖν πρὸς τἄλφιτʼ ἐπαλαμήσατο;</l>
</sp>
<sp>
<speaker>Μαθητής</speaker>
<l>κατὰ τῆς τραπέζης καταπάσας λεπτὴν τέφραν</l>
<l>κάμψας ὀβελίσκον εἶτα διαβήτην λαβὼν</l>
<l>ἐκ τῆς παλαίστρας θοἰμάτιον ὑφείλετο.<milestone ed="p" n="180" unit="card"/>
</l>
</sp>
<sp>
<speaker>Στρεψιάδης</speaker>
<l n="180">τί δῆτʼ ἐκεῖνον τὸν Θαλῆν θαυμάζομεν;</l>
<l>ἄνοιγʼ ἄνοιγʼ ἀνύσας τὸ φροντιστήριον,</l>
<l>καὶ δεῖξον ὡς τάχιστά μοι τὸν Σωκράτη.</l>
<l>μαθητιῶ γάρ· ἀλλʼ ἄνοιγε τὴν θύραν.</l>
<l>ὦ Ἡράκλεις ταυτὶ ποδαπὰ τὰ θηρία;</l>
</sp>
<sp>
<speaker>Μαθητής</speaker>
<l n="185">τί ἐθαύμασας; τῷ σοι δοκοῦσιν εἰκέναι;</l>
</sp>
<sp>
<speaker>Στρεψιάδης</speaker>
<l>τοῖς ἐκ Πύλου ληφθεῖσι τοῖς Λακωνικοῖς.</l>
<l>ἀτὰρ τί ποτʼ ἐς τὴν γῆν βλέπουσιν οὑτοιί;</l>
</sp>
<sp>
<speaker>Μαθητής</speaker>
<l>ζητοῦσιν οὗτοι τὰ κατὰ γῆς.</l>
</sp>
<sp>
<speaker>Στρεψιάδης</speaker>
<l>βολβοὺς ἄρα</l>
<l>ζητοῦσι. μή νυν τουτογὶ φροντίζετε·</l>
<l n="190">ἐγὼ γὰρ οἶδʼ ἵνʼ εἰσὶ μεγάλοι καὶ καλοί.</l>
<l>τί γὰρ οἵδε δρῶσιν οἱ σφόδρʼ ἐγκεκυφότες;</l>
</sp>
<sp>
<speaker>Μαθητής</speaker>
<l>οὗτοι δʼ ἐρεβοδιφῶσιν ὑπὸ τὸν Τάρταρον.</l>
</sp>
<sp>
<speaker>Στρεψιάδης</speaker>
<l>τί δῆθʼ ὁ πρωκτὸς ἐς τὸν οὐρανὸν βλέπει;</l>
</sp>
<sp>
<speaker>Μαθητής</speaker>
<l>αὐτὸς καθʼ αὑτὸν ἀστρονομεῖν διδάσκεται.</l>
<l n="195">ἀλλʼ εἴσιθʼ, ἵνα μὴ ʼκεῖνος ὑμῖν ἐπιτύχῃ.</l>
</sp>
<sp>
<speaker>Στρεψιάδης</speaker>
<l>μήπω γε μήπω γʼ· ἀλλʼ ἐπιμεινάντων, ἵνα</l>
<l>αὐτοῖσι κοινώσω τι πραγμάτιον ἐμόν.</l>
</sp>
<sp>
<speaker>Μαθητής</speaker>
<l>ἀλλʼ οὐχ οἷόν τʼ αὐτοῖσι πρὸς τὸν ἀέρα</l>
<l>ἔξω διατρίβειν πολὺν ἄγαν ἐστὶν χρόνον.</l>
</sp>
<sp>
<speaker>Στρεψιάδης</speaker>
<l n="200">πρὸς τῶν θεῶν τί γὰρ τάδʼ ἐστίν; εἰπέ μοι.</l>
</sp>
<sp>
<speaker>Μαθητής</speaker>
<l>ἀστρονομία μὲν αὑτηί.</l>
</sp>
<sp>
<speaker>Στρεψιάδης</speaker>
<l>τουτὶ δὲ τί;</l>
</sp>
<sp>
<speaker>Μαθητής</speaker>
<l>γεωμετρία.</l>
</sp>
<sp>
<speaker>Στρεψιάδης</speaker>
<l>τοῦτʼ οὖν τί ἐστι χρήσιμον;</l>
</sp>
<sp>
<speaker>Μαθητής</speaker>
<l>γῆν ἀναμετρῆσαι.</l>
</sp>
<sp>
<speaker>Στρεψιάδης</speaker>
<l>πότερα τὴν κληρουχικήν;</l>
</sp>
<sp>
<speaker>Μαθητής</speaker>
<l>οὔκ, ἀλλὰ τὴν σύμπασαν.</l>
</sp>
<sp>
<speaker>Στρεψιάδης</speaker>
<l>ἀστεῖον λέγεις.</l>
<l n="205">τὸ γὰρ σόφισμα δημοτικὸν καὶ χρήσιμον.</l>
</sp>
<sp>
<speaker>Μαθητής</speaker>
<l>αὕτη δέ σοι γῆς περίοδος πάσης. ὁρᾷς;</l>
<l>αἵδε μὲν Ἀθῆναι.</l>
</sp>
<sp>
<speaker>Στρεψιάδης</speaker>
<l>τί σὺ λέγεις; οὐ πείθομαι,</l>
<l>ἐπεὶ δικαστὰς οὐχ ὁρῶ καθημένους.</l>
</sp>
<sp>
<speaker>Μαθητής</speaker>
<l>ὡς τοῦτʼ ἀληθῶς Ἀττικὸν τὸ χωρίον.</l>
</sp>
<sp>
<speaker>Στρεψιάδης</speaker>
<l n="210">καὶ ποῦ Κικυννῆς εἰσὶν οὑμοὶ δημόται;</l>
</sp>
<sp>
<speaker>Μαθητής</speaker>
<l>ἐνταῦθʼ ἔνεισιν. ἡ δέ γʼ Εὔβοἰ, ὡς ὁρᾷς,</l>
<l>ἡδὶ παρατέταται μακρὰ πόρρω πάνυ.</l>
</sp>
<sp>
<speaker>Στρεψιάδης</speaker>
<l>οἶδʼ· ὑπὸ γὰρ ἡμῶν παρετάθη καὶ Περικλέους.</l>
<l>ἀλλʼ ἡ Λακεδαίμων ποῦ ʼσθʼ;</l>
</sp>
<sp>
<speaker>Μαθητής</speaker>
<l>ὅπου ʼστίν; αὑτηί.</l>
</sp>
<sp>
<speaker>Στρεψιάδης</speaker>
<l n="215">ὡς ἐγγὺς ἡμῶν. τοῦτο πάνυ φροντίζετε,</l>
<l>ταύτην ἀφʼ ἡμῶν ἀπαγαγεῖν πόρρω πάνυ.</l>
</sp>
<sp>
<speaker>Μαθητής</speaker>
<l>ἀλλʼ οὐχ οἷόν τε.</l>
</sp>
<sp>
<speaker>Στρεψιάδης</speaker>
<l>νὴ Δίʼ οἰμώξεσθʼ ἄρα.</l>
<l>φέρε τίς γὰρ οὗτος οὑπὶ τῆς κρεμάθρας ἀνήρ;</l>
</sp>
<sp>
<speaker>Μαθητής</speaker>
<l>αὐτός.</l>
</sp>
<sp>
<speaker>Στρεψιάδης</speaker>
<l>τίς αὐτός;</l>
</sp>
<sp>
<speaker>Μαθητής</speaker>
<l>Σωκράτης.</l>
</sp>
<sp>
<speaker>Στρεψιάδης</speaker>
<l>ὦ Σώκρατες.</l>
<l>ἴθʼ οὗτος, ἀναβόησον αὐτόν μοι μέγα.</l>
</sp>
<sp>
<speaker>Μαθητής</speaker>
<l n="220">αὐτὸς μὲν οὖν σὺ κάλεσον· οὐ γάρ μοι σχολή.<milestone ed="p" n="221" unit="card"/>
</l>
</sp>
<sp>
<speaker>Στρεψιάδης</speaker>
<l>ὦ Σώκρατες,</l>
<l>ὦ Σωκρατίδιον.</l>
</sp>
<sp>
<speaker>Σωκράτης</speaker>
<l>τί με καλεῖς ὦφήμερε;</l>
</sp>
<sp>
<speaker>Στρεψιάδης</speaker>
<l>πρῶτον μὲν ὅ τι δρᾷς ἀντιβολῶ κάτειπέ μοι.</l>
</sp>
<sp>
<speaker>Σωκράτης</speaker>
<l n="225">ἀεροβατῶ καὶ περιφρονῶ τὸν ἥλιον.</l>
</sp>
<sp>
<speaker>Στρεψιάδης</speaker>
<l>ἔπειτʼ ἀπὸ ταρροῦ τοὺς θεοὺς ὑπερφρονεῖς,</l>
<l>ἀλλʼ οὐκ ἀπὸ τῆς γῆς, εἴπερ;</l>
</sp>
<sp>
<speaker>Σωκράτης</speaker>
<l>οὐ γὰρ ἄν ποτε</l>
<l>ἐξηῦρον ὀρθῶς τὰ μετέωρα πράγματα,</l>
<l>εἰ μὴ κρεμάσας τὸ νόημα καὶ τὴν φροντίδα</l>
<l n="230">λεπτὴν καταμείξας ἐς τὸν ὅμοιον ἀέρα.</l>
<l>εἰ δʼ ὢν χαμαὶ τἄνω κάτωθεν ἐσκόπουν,</l>
<l>οὐκ ἄν ποθʼ ηὗρον· οὐ γὰρ ἀλλʼ ἡ γῆ βίᾳ</l>
<l>ἕλκει πρὸς αὑτὴν τὴν ἰκμάδα τῆς φροντίδος.</l>
<l>πάσχει δὲ ταὐτὸ τοῦτο καὶ τὰ κάρδαμα.</l>
</sp>
<sp>
<speaker>Στρεψιάδης</speaker>
<l n="235">τί φῄς;</l>
<l>ἡ φροντὶς ἕλκει τὴν ἰκμάδʼ ἐς τὰ κάρδαμα;</l>
<l>ἴθι νυν κατάβηθʼ ὦ Σωκρατίδιον ὡς ἐμέ,</l>
<l>ἵνα με διδάξῃς ὧνπερ οὕνεκʼ ἐλήλυθα.</l>
</sp>
<sp>
<speaker>Σωκράτης</speaker>
<l>ἦλθες δὲ κατὰ τί;</l>
</sp>
<sp>
<speaker>Στρεψιάδης</speaker>
<l>βουλόμενος μαθεῖν λέγειν.</l>
<l n="240">ὑπὸ γὰρ τόκων χρήστων τε δυσκολωτάτων</l>
<l>ἄγομαι φέρομαι, τὰ χρήματʼ ἐνεχυράζομαι.</l>
</sp>
<sp>
<speaker>Σωκράτης</speaker>
<l>πόθεν δʼ ὑπόχρεως σαυτὸν ἔλαθες γενόμενος;</l>
</sp>
<sp>
<speaker>Στρεψιάδης</speaker>
<l>νόσος μʼ ἐπέτριψεν ἱππικὴ δεινὴ φαγεῖν.</l>
<l>ἀλλά με δίδαξον τὸν ἕτερον τοῖν σοῖν λόγοιν,</l>
<l n="245">τὸν μηδὲν ἀποδιδόντα. μισθὸν δʼ ὅντινʼ ἂν</l>
<l>πράττῃ μʼ ὀμοῦμαί σοι καταθήσειν τοὺς θεούς.</l>
</sp>
<sp>
<speaker>Σωκράτης</speaker>
<l>ποίους θεοὺς ὀμεῖ σύ; πρῶτον γὰρ θεοὶ</l>
<l>ἡμῖν νόμισμʼ οὐκ ἔστι.</l>
</sp>
<sp>
<speaker>Στρεψιάδης</speaker>
<l>τῷ γὰρ ὄμνυτʼ; ἢ</l>
<l>σιδαρέοισιν ὥσπερ ἐν Βυζαντίῳ;</l>
</sp>
<sp>
<speaker>Σωκράτης</speaker>
<l n="250">βούλει τὰ θεῖα πράγματʼ εἰδέναι σαφῶς</l>
<l>ἅττʼ ἐστὶν ὀρθῶς;</l>
</sp>
<sp>
<speaker>Στρεψιάδης</speaker>
<l>νὴ Δίʼ εἴπερ ἔστι γε.</l>
</sp>
<sp>
<speaker>Σωκράτης</speaker>
<l>καὶ ξυγγενέσθαι ταῖς Νεφέλαισιν ἐς λόγους,</l>
<l>ταῖς ἡμετέραισι δαίμοσιν;</l>
</sp>
<sp>
<speaker>Στρεψιάδης</speaker>
<l>μάλιστά γε.</l>
</sp>
<sp>
<speaker>Σωκράτης</speaker>
<l>κάθιζε τοίνυν ἐπὶ τὸν ἱερὸν σκίμποδα.</l>
</sp>
<sp>
<speaker>Στρεψιάδης</speaker>
<l n="255">ἰδοὺ κάθημαι.</l>
</sp>
<sp>
<speaker>Σωκράτης</speaker>
<l>τουτονὶ τοίνυν λαβὲ</l>
<l>τὸν στέφανον.</l>
</sp>
<sp>
<speaker>Στρεψιάδης</speaker>
<l>ἐπὶ τί στέφανον; οἴμοι Σώκρατες</l>
<l>ὥσπερ με τὸν Ἀθάμανθʼ ὅπως μὴ θύσετε.</l>
</sp>
<sp>
<speaker>Σωκράτης</speaker>
<l>οὔκ, ἀλλὰ ταῦτα πάντα τοὺς τελουμένους</l>
<l>ἡμεῖς ποιοῦμεν.</l>
</sp>
<sp>
<speaker>Στρεψιάδης</speaker>
<l>εἶτα δὴ τί κερδανῶ;</l>
</sp>
<sp>
<speaker>Σωκράτης</speaker>
<l n="260">λέγειν γενήσει τρῖμμα κρόταλον παιπάλη.</l>
<l>ἀλλʼ ἔχʼ ἀτρεμί.<milestone ed="p" n="262" unit="card"/>
</l>
</sp>
</div1>
<div1 type="Parodos">
<div2 type="anapests">
<sp>
<speaker>Στρεψιάδης</speaker>
<l>μὰ τὸν Δίʼ οὐ ψεύσει γέ με·</l>
<l>καταπαττόμενος γὰρ παιπάλη γενήσομαι.</l>
</sp>
</div2>
<div2 type="anapests">
<sp>
<speaker>Σωκράτης</speaker>
<l>εὐφημεῖν χρὴ τὸν πρεσβύτην καὶ τῆς εὐχῆς ἐπακούειν.</l>
<l>ὦ δέσποτʼ ἄναξ ἀμέτρητʼ Ἀήρ, ὃς ἔχεις τὴν γῆν μετέωρον,</l>
<l n="265">λαμπρός τʼ Αἰθὴρ σεμναί τε θεαὶ Νεφέλαι βροντησικέραυνοι,</l>
<l>ἄρθητε φάνητʼ ὦ δέσποιναι τῷ φροντιστῇ μετέωροι.</l>
</sp>
<sp>
<speaker>Στρεψιάδης</speaker>
<l>μήπω μήπω γε πρὶν ἂν τουτὶ πτύξωμαι, μὴ καταβρεχθῶ.</l>
<l>τὸ δὲ μηδὲ κυνῆν οἴκοθεν ἐλθεῖν ἐμὲ τὸν κακοδαίμονʼ ἔχοντα.</l>
</sp>
<sp>
<speaker>Σωκράτης</speaker>
<l>ἔλθετε δῆτʼ ὦ πολυτίμητοι Νεφέλαι τῷδʼ εἰς ἐπίδειξιν·</l>
<l n="270">εἴτʼ ἐπʼ Ὀλύμπου κορυφαῖς ἱεραῖς χιονοβλήτοισι κάθησθε,</l>
<l>εἴτʼ Ὠκεανοῦ πατρὸς ἐν κήποις ἱερὸν χορὸν ἵστατε Νύμφαις,</l>
<l>εἴτʼ ἄρα Νείλου προχοαῖς ὑδάτων χρυσέαις ἀρύτεσθε πρόχοισιν,</l>
<l>ἢ Μαιῶτιν λίμνην ἔχετʼ ἢ σκόπελον νιφόεντα Μίμαντος·</l>
<l>ὑπακούσατε δεξάμεναι θυσίαν καὶ τοῖς ἱεροῖσι χαρεῖσαι.<milestone ed="p" n="275" unit="card"/>
</l>
</sp>
</div2>
<div2 type="strophe" n="1">
<sp>
<speaker>Χορός</speaker>
<l n="275">ἀέναοι Νεφέλαι</l>
<l>ἀρθῶμεν φανεραὶ δροσερὰν φύσιν εὐάγητον,</l>
<l>πατρὸς ἀπʼ Ὠκεανοῦ βαρυαχέος</l>
<l>ὑψηλῶν ὀρέων κορυφὰς ἐπὶ</l>
<l n="280">δενδροκόμους, ἵνα</l>
<l>τηλεφανεῖς σκοπιὰς ἀφορώμεθα,</l>
<l>καρπούς τʼ ἀρδομέναν ἱερὰν χθόνα,</l>
<l>καὶ ποταμῶν ζαθέων κελαδήματα,</l>
<l>καὶ πόντον κελάδοντα βαρύβρομον·</l>
<l n="285">ὄμμα γὰρ αἰθέρος ἀκάματον σελαγεῖται</l>
<l>μαρμαρέαις ἐν αὐγαῖς.</l>
<l>ἀλλʼ ἀποσεισάμεναι νέφος ὄμβριον</l>
<l>ἀθανάτας ἰδέας ἐπιδώμεθα</l>
<l n="290">τηλεσκόπῳ ὄμματι γαῖαν.<milestone ed="p" n="291" unit="card"/>
</l>
</sp>
</div2>
<div2 type="anapests">
<sp>
<speaker>Σωκράτης</speaker>
<l>ὦ μέγα σεμναὶ Νεφέλαι φανερῶς ἠκούσατέ μου καλέσαντος.</l>
<l>ᾔσθου φωνῆς ἅμα καὶ βροντῆς μυκησαμένης θεοσέπτου;</l>
</sp>
<sp>
<speaker>Στρεψιάδης</speaker>
<l>καὶ σέβομαί γʼ ὦ πολυτίμητοι καὶ βούλομαι ἀνταποπαρδεῖν</l>
<l>πρὸς τὰς βροντάς· οὕτως αὐτὰς τετρεμαίνω καὶ πεφόβημαι·</l>
<l n="295">κεἰ θέμις ἐστίν, νυνί γʼ ἤδη, κεἰ μὴ θέμις ἐστί, χεσείω.</l>
</sp>
</div2>
<div2 type="anapests">
<sp>
<speaker>Σωκράτης</speaker>
<l>οὐ μὴ σκώψει μηδὲ ποιήσεις ἅπερ οἱ τρυγοδαίμονες οὗτοι,</l>
<l>ἀλλʼ εὐφήμει· μέγα γάρ τι θεῶν κινεῖται σμῆνος ἀοιδαῖς.<milestone ed="p" n="299" unit="card"/>
</l>
</sp>
</div2>
<div2 type="antistrophe" n="1">
<sp>
<speaker>Χορός</speaker>
<l>παρθένοι ὀμβροφόροι</l>
<l n="300">ἔλθωμεν λιπαρὰν χθόνα Παλλάδος, εὔανδρον γᾶν</l>
<l>Κέκροπος ὀψόμεναι πολυήρατον·</l>
<l>οὗ σέβας ἀρρήτων ἱερῶν, ἵνα</l>
<l>μυστοδόκος δόμος</l>
<l>ἐν τελεταῖς ἁγίαις ἀναδείκνυται,</l>
<l n="305">οὐρανίοις τε θεοῖς δωρήματα,</l>
<l>ναοί θʼ ὑψερεφεῖς καὶ ἀγάλματα,</l>
<l>καὶ πρόσοδοι μακάρων ἱερώταται,</l>
<l>εὐστέφανοί τε θεῶν θυσίαι θαλίαι τε,</l>
<l n="310">παντοδαπαῖς ἐν ὥραις,</l>
<l>ἦρί τʼ ἐπερχομένῳ Βρομία χάρις,</l>
<l>εὐκελάδων τε χορῶν ἐρεθίσματα,</l>
<l>καὶ μοῦσα βαρύβρομος αὐλῶν.<milestone ed="p" n="314" unit="card"/>
</l>
</sp>
</div2>
<div2 type="anapests">
<sp>
<speaker>Στρεψιάδης</speaker>
<l>πρὸς τοῦ Διὸς ἀντιβολῶ σε φράσον, τίνες εἴσʼ ὦ Σώκρατες αὗται</l>
<l n="315">αἱ φθεγξάμεναι τοῦτο τὸ σεμνόν; μῶν ἡρῷναί τινές εἰσιν;</l>
</sp>
<sp>
<speaker>Σωκράτης</speaker>
<l>ἥκιστʼ ἀλλʼ οὐράνιαι Νεφέλαι μεγάλαι θεαὶ ἀνδράσιν ἀργοῖς·</l>
<l>αἵπερ γνώμην καὶ διάλεξιν καὶ νοῦν ἡμῖν παρέχουσιν</l>
<l>καὶ τερατείαν καὶ περίλεξιν καὶ κροῦσιν καὶ κατάληψιν.</l>
</sp>
<sp>
<speaker>Στρεψιάδης</speaker>
<l>ταῦτʼ ἄρʼ ἀκούσασʼ αὐτῶν τὸ φθέγμʼ ἡ ψυχή μου πεπότηται,</l>
<l n="320">καὶ λεπτολογεῖν ἤδη ζητεῖ καὶ περὶ καπνοῦ στενολεσχεῖν,</l>
<l>καὶ γνωμιδίῳ γνώμην νύξασʼ ἑτέρῳ λόγῳ ἀντιλογῆσαι·</l>
<l>ὥστʼ εἴ πως ἔστιν ἰδεῖν αὐτὰς ἤδη φανερῶς ἐπιθυμῶ.</l>
</sp>
<sp>
<speaker>Σωκράτης</speaker>
<l>βλέπε νυν δευρὶ πρὸς τὴν Πάρνηθʼ· ἤδη γὰρ ὁρῶ κατιούσας</l>
<l>ἡσυχῇ αὐτάς.</l>
</sp>
<sp>
<speaker>Στρεψιάδης</speaker>
<l>φέρε ποῦ; δεῖξον.</l>
</sp>
<sp>
<speaker>Σωκράτης</speaker>
<l>χωροῦσʼ αὗται πάνυ πολλαὶ</l>
<l n="325">διὰ τῶν κοίλων καὶ τῶν δασέων, αὗται πλάγιαι.</l>
</sp>
<sp>
<speaker>Στρεψιάδης</speaker>
<l>τί τὸ χρῆμα;</l>
<l>ὡς οὐ καθορῶ.</l>
</sp>
<sp>
<speaker>Σωκράτης</speaker>
<l>παρὰ τὴν εἴσοδον.</l>
</sp>
<sp>
<speaker>Στρεψιάδης</speaker>
<l>ἤδη νυνὶ μόλις οὕτως.</l>
</sp>
<sp>
<speaker>Σωκράτης</speaker>
<l>νῦν γέ τοι ἤδη καθορᾷς αὐτάς, εἰ μὴ λημᾷς κολοκύνταις.</l>
</sp>
<sp>
<speaker>Στρεψιάδης</speaker>
<l>νὴ Δίʼ ἔγωγʼ, ὦ πολυτίμητοι· πάντα γὰρ ἤδη κατέχουσιν.</l>
</sp>
<sp>
<speaker>Σωκράτης</speaker>
<l>ταύτας μέντοι σὺ θεὰς οὔσας οὐκ ᾔδησθʼ οὐδʼ ἐνόμιζες;</l>
</sp>
<sp>
<speaker>Στρεψιάδης</speaker>
<l n="330">μὰ Δίʼ ἀλλʼ ὁμίχλην καὶ δρόσον αὐτὰς ἡγούμην καὶ καπνὸν εἶναι.</l>
</sp>
<sp>
<speaker>Σωκράτης</speaker>
<l>οὐ γὰρ μὰ Δίʼ οἶσθʼ ὁτιὴ πλείστους αὗται βόσκουσι σοφιστάς,</l>
<l>Θουριομάντεις ἰατροτέχνας σφραγιδονυχαργοκομήτας,</l>
<l>κυκλίων τε χορῶν ᾀσματοκάμπτας ἄνδρας μετεωροφένακας,</l>
<l>οὐδὲν δρῶντας βόσκουσʼ ἀργούς, ὅτι ταύτας μουσοποιοῦσιν.</l>
</sp>
<sp>
<speaker>Στρεψιάδης</speaker>
<l n="335">ταῦτʼ ἄρʼ ἐποίουν ὑγρᾶν Νεφελᾶν στρεπταιγλᾶν δάιον ὁρμάν,</l>
<l>πλοκάμους θʼ ἑκατογκεφάλα Τυφῶ πρημαινούσας τε θυέλλας,</l>
<l>εἶτʼ ἀερίας διεράς, γαμψοὺς οἰωνοὺς ἀερονηχεῖς,</l>
<l>ὄμβρους θʼ ὑδάτων δροσερᾶν Νεφελᾶν· εἶτʼ ἀντʼ αὐτῶν κατέπινον</l>
<l>κεστρᾶν τεμάχη μεγαλᾶν ἀγαθᾶν κρέα τʼ ὀρνίθεια κιχηλᾶν.</l>
</sp>
<sp>
<speaker>Σωκράτης</speaker>
<l n="340">διὰ μέντοι τάσδʼ οὐχὶ δικαίως;</l>
</sp>
<sp>
<speaker>Στρεψιάδης</speaker>
<l>λέξον δή μοι, τί παθοῦσαι,</l>
<l>εἴπερ νεφέλαι γʼ εἰσὶν ἀληθῶς, θνηταῖς εἴξασι γυναιξίν;</l>
<l>οὐ γὰρ ἐκεῖναί γʼ εἰσὶ τοιαῦται.</l>
</sp>
<sp>
<speaker>Σωκράτης</speaker>
<l>φέρε ποῖαι γάρ τινές εἰσιν;</l>
</sp>
<sp>
<speaker>Στρεψιάδης</speaker>
<l>οὐκ οἶδα σαφῶς· εἴξασιν γοῦν ἐρίοισιν πεπταμένοισιν,</l>
<l>κοὐχὶ γυναιξὶν μὰ Δίʼ οὐδʼ ὁτιοῦν· αὗται δὲ ῥῖνας ἔχουσιν.</l>
</sp>
<sp>
<speaker>Σωκράτης</speaker>
<l n="345">ἀπόκριναί νυν ἅττʼ ἂν ἔρωμαι.</l>
</sp>
<sp>
<speaker>Στρεψιάδης</speaker>
<l>λέγε νυν ταχέως ὅ τι βούλει.</l>
</sp>
<sp>
<speaker>Σωκράτης</speaker>
<l>ἤδη ποτʼ ἀναβλέψας εἶδες νεφέλην κενταύρῳ ὁμοίαν,</l>
<l>ἢ παρδάλει ἢ λύκῳ ἢ ταύρῳ;</l>
</sp>
<sp>
<speaker>Στρεψιάδης</speaker>
<l>νὴ Δίʼ ἔγωγʼ. εἶτα τί τοῦτο;</l>
</sp>
<sp>
<speaker>Σωκράτης</speaker>
<l>γίγνονται πάνθʼ ὅ τι βούλονται· κᾆτʼ ἢν μὲν ἴδωσι κομήτην</l>
<l>ἄγριόν τινα τῶν λασίων τούτων, οἷόνπερ τὸν Ξενοφάντου,</l>
<l>σκώπτουσαι τὴν μανίαν αὐτοῦ κενταύροις ᾔκασαν αὑτάς.</l>
</sp>
<sp>
<speaker>Στρεψιάδης</speaker>
<l n="351">τί γὰρ ἢν ἅρπαγα τῶν δημοσίων κατίδωσι Σίμωνα, τί δρῶσιν;</l>
</sp>
<sp>
<speaker>Σωκράτης</speaker>
<l>ἀποφαίνουσαι τὴν φύσιν αὐτοῦ λύκοι ἐξαίφνης ἐγένοντο.</l>
</sp>
<sp>
<speaker>Στρεψιάδης</speaker>
<l>ταῦτʼ ἄρα ταῦτα Κλεώνυμον αὗται τὸν ῥίψασπιν χθὲς ἰδοῦσαι,</l>
<l>ὅτι δειλότατον τοῦτον ἑώρων, ἔλαφοι διὰ τοῦτʼ ἐγένοντο.</l>
</sp>
<sp>
<speaker>Σωκράτης</speaker>
<l n="355">καὶ νῦν γʼ ὅτι Κλεισθένη εἶδον, ὁρᾷς, διὰ τοῦτʼ ἐγένοντο γυναῖκες.<milestone ed="p" n="356" unit="card"/>
</l>
</sp>
</div2>
</div1>
<div1 type="Choral">
<div2 type="anapests">
<sp>
<speaker>Στρεψιάδης</speaker>
<l>χαίρετε τοίνυν ὦ δέσποιναι· καὶ νῦν, εἴπερ τινὶ κἄλλῳ,</l>
<l>οὐρανομήκη ῥήξατε κἀμοὶ φωνήν, ὦ παμβασίλειαι.</l>
</sp>
<sp>
<speaker>Χορός</speaker>
<l>χαῖρʼ ὦ πρεσβῦτα παλαιογενὲς θηρατὰ λόγων φιλομούσων,</l>
<l>σύ τε λεπτοτάτων λήρων ἱερεῦ, φράζε πρὸς ἡμᾶς ὅ τι χρῄζεις·</l>
<l n="360">οὐ γὰρ ἂν ἄλλῳ γʼ ὑπακούσαιμεν τῶν νῦν μετεωροσοφιστῶν</l>
<l>πλὴν ἢ Προδίκῳ, τῷ μὲν σοφίας καὶ γνώμης οὕνεκα, σοὶ δέ,</l>
<l>ὅτι βρενθύει τʼ ἐν ταῖσιν ὁδοῖς καὶ τὠφθαλμὼ παραβάλλεις,</l>
<l>κἀνυπόδητος κακὰ πόλλʼ ἀνέχει κἀφʼ ἡμῖν σεμνοπροσωπεῖς.</l>
</sp>
<sp>
<speaker>Στρεψιάδης</speaker>
<l>ὦ γῆ τοῦ φθέγματος, ὡς ἱερὸν καὶ σεμνὸν καὶ τερατῶδες.</l>
</sp>
<sp>
<speaker>Σωκράτης</speaker>
<l n="365">αὗται γάρ τοι μόναι εἰσὶ θεαί, τἄλλα δὲ πάντʼ ἐστὶ φλύαρος.</l>
</sp>
<sp>
<speaker>Στρεψιάδης</speaker>
<l>ὁ Ζεὺς δʼ ἡμῖν, φέρε πρὸς τῆς γῆς, οὑλύμπιος οὐ θεός ἐστιν;</l>
</sp>
<sp>
<speaker>Σωκράτης</speaker>
<l>ποῖος Ζεύς; οὐ μὴ ληρήσεις· οὐδʼ ἔστι Ζεύς.</l>
</sp>
<sp>
<speaker>Στρεψιάδης</speaker>
<l>τί λέγεις σύ;</l>
<l>ἀλλὰ τίς ὕει; τουτὶ γὰρ ἔμοιγʼ ἀπόφηναι πρῶτον ἁπάντων.</l>
</sp>
<sp>
<speaker>Σωκράτης</speaker>
<l>αὗται δήπου· μεγάλοις δέ σʼ ἐγὼ σημείοις αὐτὸ διδάξω.</l>
<l>φέρε ποῦ γὰρ πώποτʼ ἄνευ Νεφελῶν ὕοντʼ ἤδη τεθέασαι;</l>
<l n="371">καίτοι χρῆν αἰθρίας ὕειν αὐτόν, ταύτας δʼ ἀποδημεῖν.</l>
</sp>
<sp>
<speaker>Στρεψιάδης</speaker>
<l>νὴ τὸν Ἀπόλλω τοῦτό γέ τοι δὴ τῷ νῦν λόγῳ εὖ προσέφυσας·</l>
<l>καίτοι πρότερον τὸν Δίʼ ἀληθῶς ᾤμην διὰ κοσκίνου οὐρεῖν.</l>
<l>ἀλλʼ ὅστις ὁ βροντῶν ἐστι φράσον· τοῦτό με ποιεῖ τετρεμαίνειν.</l>
</sp>
<sp>
<speaker>Σωκράτης</speaker>
<l n="375">αὗται βροντῶσι κυλινδόμεναι.</l>
</sp>
<sp>
<speaker>Στρεψιάδης</speaker>
<l>τῷ τρόπῳ ὦ πάντα σὺ τολμῶν;</l>
</sp>
<sp>
<speaker>Σωκράτης</speaker>
<l>ὅταν ἐμπλησθῶσʼ ὕδατος πολλοῦ κἀναγκασθῶσι φέρεσθαι,</l>
<l>κατακρημνάμεναι πλήρεις ὄμβρου διʼ ἀνάγκην, εἶτα βαρεῖαι</l>
<l>εἰς ἀλλήλας ἐμπίπτουσαι ῥήγνυνται καὶ παταγοῦσιν.</l>
</sp>
<sp>
<speaker>Στρεψιάδης</speaker>
<l>ὁ δʼ ἀναγκάζων ἐστὶ τίς αὐτάς, οὐχ ὁ Ζεύς, ὥστε φέρεσθαι;</l>
</sp>
<sp>
<speaker>Σωκράτης</speaker>
<l n="380">ἥκιστʼ ἀλλʼ αἰθέριος Δῖνος.</l>
</sp>
<sp>
<speaker>Στρεψιάδης</speaker>
<l>Δῖνος; τουτί μʼ ἐλελήθειν,</l>
<l>ὁ Ζεὺς οὐκ ὤν, ἀλλʼ ἀντʼ αὐτοῦ Δῖνος νυνὶ βασιλεύων.</l>
<l>ἀτὰρ οὐδέν πω περὶ τοῦ πατάγου καὶ τῆς βροντῆς μʼ ἐδίδαξας.</l>
</sp>
<sp>
<speaker>Σωκράτης</speaker>
<l>οὐκ ἤκουσάς μου τὰς Νεφέλας ὕδατος μεστὰς ὅτι φημὶ</l>
<l>ἐμπιπτούσας εἰς ἀλλήλας παταγεῖν διὰ τὴν πυκνότητα;</l>
</sp>
<sp>
<speaker>Στρεψιάδης</speaker>
<l n="385">φέρε τουτὶ τῷ χρὴ πιστεύειν;</l>
</sp>
<sp>
<speaker>Σωκράτης</speaker>
<l>ἀπὸ σαυτοῦ ʼγώ σε διδάξω.</l>
<l>ἤδη ζωμοῦ Παναθηναίοις ἐμπλησθεὶς εἶτʼ ἐταράχθης</l>
<l>τὴν γαστέρα, καὶ κλόνος ἐξαίφνης αὐτὴν διεκορκορύγησεν;</l>
</sp>
<sp>
<speaker>Στρεψιάδης</speaker>
<l>νὴ τὸν Ἀπόλλω καὶ δεινὰ ποιεῖ γʼ εὐθύς μοι, καὶ τετάρακται</l>
<l>χὤσπερ βροντὴ τὸ ζωμίδιον παταγεῖ καὶ δεινὰ κέκραγεν·</l>
<l n="390">ἀτρέμας πρῶτον παππὰξ παππάξ, κἄπειτʼ ἐπάγει παπαπαππάξ,</l>
<l>χὤταν χέζω, κομιδῇ βροντᾷ παπαπαππὰξ ὥσπερ ἐκεῖναι.<milestone ed="p" n="392" unit="card"/>
</l>
</sp>
<sp>
<speaker>Σωκράτης</speaker>
<l>σκέψαι τοίνυν ἀπὸ γαστριδίου τυννουτουὶ οἷα πέπορδας·</l>
<l>τὸν δʼ Ἀέρα τόνδʼ ὄντʼ ἀπέραντον πῶς οὐκ εἰκὸς μέγα βροντᾶν;</l>
</sp>
<sp>
<speaker>Στρεψιάδης</speaker>
<l>ταῦτʼ ἄρα καὶ τὠνόματʼ ἀλλήλοιν βροντὴ καὶ πορδὴ ὁμοίω.</l>
<l n="395">ἀλλʼ ὁ κεραυνὸς πόθεν αὖ φέρεται λάμπων πυρί, τοῦτο δίδαξον,</l>
<l>καὶ καταφρύγει βάλλων ἡμᾶς, τοὺς δὲ ζῶντας περιφλύει;</l>
<l>τοῦτον γὰρ δὴ φανερῶς ὁ Ζεὺς ἵησʼ ἐπὶ τοὺς ἐπιόρκους.</l>
</sp>
<sp>
<speaker>Σωκράτης</speaker>
<l>καὶ πῶς ὦ μῶρε σὺ καὶ Κρονίων ὄζων καὶ βεκκεσέληνε,</l>
<l>εἴπερ βάλλει τοὺς ἐπιόρκους, δῆτʼ οὐχὶ Σίμωνʼ ἐνέπρησεν</l>
<l n="400">οὐδὲ Κλεώνυμον οὐδὲ Θέωρον; καίτοι σφόδρα γʼ εἴσʼ ἐπίορκοι·</l>
<l>ἀλλὰ τὸν αὑτοῦ γε νεὼν βάλλει καὶ Σούνιον ἄκρον Ἀθηνέων</l>
<l>καὶ τὰς δρῦς τὰς μεγάλας· τί μαθών; οὐ γὰρ δὴ δρῦς γʼ ἐπιορκεῖ.</l>
</sp>
<sp>
<speaker>Στρεψιάδης</speaker>
<l>οὐκ οἶδʼ· ἀτὰρ εὖ σὺ λέγειν φαίνει. τί γάρ ἐστιν δῆθʼ ὁ κεραυνός;</l>
</sp>
<sp>
<speaker>Σωκράτης</speaker>
<l>ὅταν ἐς ταύτας ἄνεμος ξηρὸς μετεωρισθεὶς κατακλῃσθῇ,</l>
<l>ἔνδοθεν αὐτὰς ὥσπερ κύστιν φυσᾷ, κἄπειθʼ ὑπʼ ἀνάγκης</l>
<l n="406">ῥήξας αὐτὰς ἔξω φέρεται σοβαρὸς διὰ τὴν πυκνότητα,</l>
<l>ὑπὸ τοῦ ῥοίβδου καὶ τῆς ῥύμης αὐτὸς ἑαυτὸν κατακάων.</l>
</sp>
<sp>
<speaker>Στρεψιάδης</speaker>
<l>νὴ Δίʼ ἐγὼ γοῦν ἀτεχνῶς ἔπαθον τουτί ποτε Διασίοισιν</l>
<l>ὀπτῶν γαστέρα τοῖς συγγενέσιν, κᾆτʼ οὐκ ἔσχων ἀμελήσας·</l>
<l n="410">ἡ δʼ ἄρʼ ἐφυσᾶτʼ, εἶτʼ ἐξαίφνης διαλακήσασα πρὸς αὐτὼ</l>
<l>τὠφθαλμώ μου προσετίλησεν καὶ κατέκαυσεν τὸ πρόσωπον.</l>
</sp>
<sp>
<speaker>Χορός</speaker>
<l>ὦ τῆς μεγάλης ἐπιθυμήσας σοφίας ἄνθρωπε παρʼ ἡμῶν,</l>
<l>ὡς εὐδαίμων ἐν Ἀθηναίοις καὶ τοῖς Ἕλλησι γενήσει,</l>
<l>εἰ μνήμων εἶ καὶ φροντιστὴς καὶ τὸ ταλαίπωρον ἔνεστιν</l>
<l n="415">ἐν τῇ ψυχῇ, καὶ μὴ κάμνεις μήθʼ ἑστὼς μήτε βαδίζων,</l>
<l>μήτε ῥιγῶν ἄχθει λίαν μήτʼ ἀριστᾶν ἐπιθυμεῖς,</l>
<l>οἴνου τʼ ἀπέχει καὶ γυμνασίων καὶ τῶν ἄλλων ἀνοήτων,</l>
<l>καὶ βέλτιστον τοῦτο νομίζεις, ὅπερ εἰκὸς δεξιὸν ἄνδρα,</l>
<l>νικᾶν πράττων καὶ βουλεύων καὶ τῇ γλώττῃ πολεμίζων.</l>
</sp>
<sp>
<speaker>Στρεψιάδης</speaker>
<l n="420">ἀλλʼ οὕνεκά γε ψυχῆς στερρᾶς δυσκολοκοίτου τε μερίμνης</l>
<l>καὶ φειδωλοῦ καὶ τρυσιβίου γαστρὸς καὶ θυμβρεπιδείπνου,</l>
<l>ἀμέλει θαρρῶν οὕνεκα τούτων ἐπιχαλκεύειν παρέχοιμʼ ἄν.</l>
</sp>
<sp>
<speaker>Σωκράτης</speaker>
<l>ἄλλο τι δῆτʼ οὖν νομιεῖς ἤδη θεὸν οὐδένα πλὴν ἅπερ ἡμεῖς,</l>
<l>τὸ Χάος τουτὶ καὶ τὰς Νεφέλας καὶ τὴν γλῶτταν, τρία ταυτί;</l>
</sp>
<sp>
<speaker>Στρεψιάδης</speaker>
<l n="425">οὐδʼ ἂν διαλεχθείην γʼ ἀτεχνῶς τοῖς ἄλλοις οὐδʼ ἂν ἀπαντῶν·</l>
<l>οὐδʼ ἂν θύσαιμʼ, οὐδʼ ἂν σπείσαιμʼ, οὐδʼ ἐπιθείην λιβανωτόν.</l>
</sp>
<sp>
<speaker>Χορός</speaker>
<l>λέγε νυν ἡμῖν ὅ τι σοι δρῶμεν θαρρῶν, ὡς οὐκ ἀτυχήσεις</l>
<l>ἡμᾶς τιμῶν καὶ θαυμάζων καὶ ζητῶν δεξιὸς εἶναι.</l>
</sp>
<sp>
<speaker>Στρεψιάδης</speaker>
<l>ὦ δέσποιναι δέομαι τοίνυν ὑμῶν τουτὶ πάνυ μικρόν,</l>
<l n="430">τῶν Ἑλλήνων εἶναί με λέγειν ἑκατὸν σταδίοισιν ἄριστον.</l>
</sp>
<sp>
<speaker>Χορός</speaker>
<l>ἀλλʼ ἔσται σοι τοῦτο παρʼ ἡμῶν· ὥστε τὸ λοιπόν γʼ ἀπὸ τουδὶ</l>
<l>ἐν τῷ δήμῳ γνώμας οὐδεὶς νικήσει πλείονας ἢ σύ.</l>
</sp>
<sp>
<speaker>Στρεψιάδης</speaker>
<l>μὴ ʼμοί γε λέγειν γνώμας μεγάλας· οὐ γὰρ τούτων ἐπιθυμῶ,</l>
<l>ἀλλʼ ὅσʼ ἐμαυτῷ στρεψοδικῆσαι καὶ τοὺς χρήστας διολισθεῖν.</l>
</sp>
<sp>
<speaker>Χορός</speaker>
<l n="435">τεύξει τοίνυν ὧν ἱμείρεις· οὐ γὰρ μεγάλων ἐπιθυμεῖς.</l>
<l>ἀλλὰ σεαυτὸν θαρρῶν παράδος τοῖς ἡμετέροις προπόλοισιν.<milestone ed="p" n="437" unit="card"/>
</l>
</sp>
<sp>
<speaker>Στρεψιάδης</speaker>
<l>δράσω ταῦθʼ ὑμῖν πιστεύσας· ἡ γὰρ ἀνάγκη με πιέζει</l>
<l>διὰ τοὺς ἵππους τοὺς κοππατίας καὶ τὸν γάμον ὅς μʼ ἐπέτριψεν.</l>
<l>νῦν οὖν ἀτεχνῶς ὅ τι βούλονται</l>
<l n="440">τουτὶ τοὐμὸν σῶμʼ αὐτοῖσιν</l>
<l>παρέχω, τύπτειν πεινῆν διψῆν</l>
<l>αὐχμεῖν ῥιγῶν ἀσκὸν δείρειν,</l>
<l>εἴπερ τὰ χρέα διαφευξοῦμαι,</l>
<l>τοῖς τʼ ἀνθρώποις εἶναι δόξω</l>
<l n="445">θρασὺς εὔγλωττος τολμηρὸς ἴτης</l>
<l>βδελυρὸς ψευδῶν συγκολλητὴς</l>
<l>εὑρησιεπὴς περίτριμμα δικῶν</l>
<l>κύρβις κρόταλον κίναδος τρύμη</l>
<l>μάσθλης εἴρων γλοιὸς ἀλαζὼν</l>
<l n="450">κέντρων μιαρὸς στρόφις ἀργαλέος</l>
<l>ματιολοιχός·</l>
<l>ταῦτʼ εἴ με καλοῦσʼ ἁπαντῶντες,</l>
<l>δρώντων ἀτεχνῶς ὅ τι χρῄζουσιν,</l>
<l>κεἰ βούλονται</l>
<l n="455">νὴ τὴν Δήμητρʼ ἔκ μου χορδὴν</l>
<l>τοῖς φροντισταῖς παραθέντων.<milestone ed="p" n="457" unit="card"/>
</l>
</sp>
</div2>
<div2 type="lyric">
<sp>
<speaker>Χορός</speaker>
<l>λῆμα μὲν πάρεστι τῷδέ γʼ</l>
<l>οὐκ ἄτολμον ἀλλʼ ἕτοιμον. ἴσθι δʼ ὡς</l>
<l n="460">ταῦτα μαθὼν παρʼ ἐμοῦ κλέος οὐρανόμηκες</l>
<l>ἐν βροτοῖσιν ἕξεις.</l>
</sp>
<sp>
<speaker>Στρεψιάδης</speaker>
<l>τί πείσομαι;</l>
</sp>
<sp>
<speaker>Χορός</speaker>
<l>τὸν πάντα χρόνον μετʼ ἐμοῦ</l>
<l n="465">ζηλωτότατον βίον ἀνθρώπων διάξεις.</l>
</sp>
<sp>
<speaker>Στρεψιάδης</speaker>
<l>ἆρά γε τοῦτʼ ἄρʼ ἐγώ ποτʼ</l>
<l>ὄψομαι;</l>
</sp>
<sp>
<speaker>Χορός</speaker>
<l>ὥστε γέ σου πολλοὺς ἐπὶ ταῖσι θύραις ἀεὶ καθῆσθαι,</l>
<l n="470">βουλομένους ἀνακοινοῦσθαί τε καὶ ἐς λόγον ἐλθεῖν</l>
<l>πράγματα κἀντιγραφὰς πολλῶν ταλάντων,</l>
<l n="475">ἄξια σῇ φρενὶ συμβουλευσομένους μετὰ σοῦ.<milestone ed="p" n="476" unit="card"/>
</l>
</sp>
</div2>
<div2 type="anapests">
<sp>
<speaker>Χορός</speaker>
<l>ἀλλʼ ἐγχείρει τὸν πρεσβύτην ὅ τι περ μέλλεις προδιδάσκειν,</l>
<l>καὶ διακίνει τὸν νοῦν αὐτοῦ καὶ τῆς γνώμης ἀποπειρῶ.</l>
</sp>
</div2>
</div1>
<div1 type="Episode">
<sp>
<speaker>Σωκράτης</speaker>
<l>ἄγε δὴ κάτειπέ μοι σὺ τὸν σαυτοῦ τρόπον,</l>
<l>ἵνʼ αὐτὸν εἰδὼς ὅστις ἐστὶ μηχανὰς</l>
<l n="480">ἤδη ʼπὶ τούτοις πρὸς σὲ καινὰς προσφέρω.</l>
</sp>
<sp>
<speaker>Στρεψιάδης</speaker>
<l>τί δέ; τειχομαχεῖν μοι διανοεῖ πρὸς τῶν θεῶν;</l>
</sp>
<sp>
<speaker>Σωκράτης</speaker>
<l>οὔκ, ἀλλὰ βραχέα σου πυθέσθαι βούλομαι.</l>
<l>ἦ μνημονικὸς εἶ;</l>
</sp>
<sp>
<speaker>Στρεψιάδης</speaker>
<l>δύο τρόπω νὴ τὸν Δία·</l>
<l>ἢν μὲν γὰρ ὀφείληταί τί μοι, μνήμων πάνυ·</l>
<l n="485">ἐὰν δʼ ὀφείλω, σχέτλιος, ἐπιλήσμων πάνυ.</l>
</sp>
<sp>
<speaker>Σωκράτης</speaker>
<l>ἔνεστι δῆτα μανθάνειν ἐν τῇ φύσει;</l>
</sp>
<sp>
<speaker>Στρεψιάδης</speaker>
<l>λέγειν μὲν οὐκ ἔνεστʼ, ἀποστερεῖν δʼ ἔνι.</l>
</sp>
<sp>
<speaker>Σωκράτης</speaker>
<l>πῶς οὖν δυνήσει μανθάνειν;</l>
</sp>
<sp>
<speaker>Στρεψιάδης</speaker>
<l>ἀμέλει καλῶς.</l>
</sp>
<sp>
<speaker>Σωκράτης</speaker>
<l>ἄγε νυν ὅπως, ὅταν τι προβάλλω σοι σοφὸν</l>
<l n="490">περὶ τῶν μετεώρων, εὐθέως ὑφαρπάσει.</l>
</sp>
<sp>
<speaker>Στρεψιάδης</speaker>
<l>τί δαί; κυνηδὸν τὴν σοφίαν σιτήσομαι;</l>
</sp>
<sp>
<speaker>Σωκράτης</speaker>
<l>ἄνθρωπος ἀμαθὴς οὑτοσὶ καὶ βάρβαρος.</l>
<l>δέδοικά σʼ ὦ πρεσβῦτα μὴ πληγῶν δέει.</l>
<l>φέρʼ ἴδω τί δρᾷς, ἤν τίς σε τύπτῃ;</l>
</sp>
<sp>
<speaker>Στρεψιάδης</speaker>
<l>τύπτομαι,</l>
<l n="495">ἔπειτʼ ἐπισχὼν ὀλίγον ἐπιμαρτύρομαι,</l>
<l>εἶτʼ αὖθις ἀκαρῆ διαλιπὼν δικάζομαι.</l>
</sp>
<sp>
<speaker>Σωκράτης</speaker>
<l>ἴθι νυν κατάθου θοἰμάτιον.</l>
</sp>
<sp>
<speaker>Στρεψιάδης</speaker>
<l>ἠδίκηκά τι,</l>
</sp>
<sp>
<speaker>Σωκράτης</speaker>
<l>οὔκ, ἀλλὰ γυμνοὺς εἰσιέναι νομίζεται.</l>
</sp>
<sp>
<speaker>Στρεψιάδης</speaker>
<l>ἀλλʼ οὐχὶ φωράσων ἔγωγʼ εἰσέρχομαι.</l>
</sp>
<sp>
<speaker>Σωκράτης</speaker>
<l n="500">κατάθου. τί ληρεῖς;</l>
</sp>
<sp>
<speaker>Στρεψιάδης</speaker>
<l>εἰπὲ δή νύν μοι·</l>
</sp>
<sp>
<speaker>Σωκράτης</speaker>
<l>τὸ τί;</l>
</sp>
<sp>
<speaker>Στρεψιάδης</speaker>
<l>ἢν ἐπιμελὴς ὦ καὶ προθύμως μανθάνω,</l>
<l>τῷ τῶν μαθητῶν ἐμφερὴς γενήσομαι;</l>
</sp>
<sp>
<speaker>Σωκράτης</speaker>
<l>οὐδὲν διοίσεις Χαιρεφῶντος τὴν φύσιν.</l>
</sp>
<sp>
<speaker>Στρεψιάδης</speaker>
<l>οἴμοι κακοδαίμων ἡμιθνὴς γενήσομαι.</l>
</sp>
<sp>
<speaker>Σωκράτης</speaker>
<l n="505">οὐ μὴ λαλήσεις, ἀλλʼ ἀκολουθήσεις ἐμοὶ</l>
<l>ἀνύσας τι δευρὶ θᾶττον;</l>
</sp>
<sp>
<speaker>Στρεψιάδης</speaker>
<l>ἐς τὼ χεῖρέ νυν</l>
<l>δός μοι μελιτοῦτταν πρότερον· ὡς δέδοικʼ ἐγὼ</l>
<l>εἴσω καταβαίνων ὥσπερ ἐς Τροφωνίου.</l>
</sp>
<sp>
<speaker>Σωκράτης</speaker>
<l>χώρει· τί κυπτάζεις ἔχων περὶ τὴν θύραν;<milestone ed="p" n="510" unit="card"/>
</l>
</sp>
</div1>
<div1 type="Parabasis">
<div2 type="prelude">
<sp>
<speaker>Χορός</speaker>
<l n="510">ἀλλʼ ἴθι χαίρων τῆς ἀνδρείας</l>
<l>οὕνεκα ταύτης.</l>
<l>εὐτυχία γένοιτο τἀνθρώπῳ,</l>
<l>ὅτι προήκων</l>
<l>ἐς βαθὺ τῆς ἡλικίας</l>
<l n="515">νεωτέροις τὴν φύσιν αὑτοῦ</l>
<l>πράγμασιν χρωτίζεται</l>
<l>καὶ σοφίαν ἐπασκεῖ.<milestone ed="p" n="518" unit="card"/>
</l>
</sp>
</div2>
<div2 type="parabasis">
<sp>
<speaker>Χορός</speaker>
<l>ὦ θεώμενοι κατερῶ πρὸς ὑμᾶς ἐλευθέρως</l>
<l>τἀληθῆ νὴ τὸν Διόνυσον τὸν ἐκθρέψαντά με.</l>
<l n="520">οὕτω νικήσαιμί τʼ ἐγὼ καὶ νομιζοίμην σοφός,</l>
<l>ὡς ὑμᾶς ἡγούμενος εἶναι θεατὰς δεξιοὺς</l>
<l>καὶ ταύτην σοφώτατʼ ἔχειν τῶν ἐμῶν κωμῳδιῶν,</l>
<l>πρώτους ἠξίωσʼ ἀναγεῦσʼ ὑμᾶς, ἣ παρέσχε μοι</l>
<l>ἔργον πλεῖστον· εἶτʼ ἀνεχώρουν ὑπʼ ἀνδρῶν φορτικῶν</l>
<l n="525">ἡττηθεὶς οὐκ ἄξιος ὤν· ταῦτʼ οὖν ὑμῖν μέμφομαι</l>
<l>τοῖς σοφοῖς, ὧν οὕνεκʼ ἐγὼ ταῦτʼ ἐπραγματευόμην.</l>
<l>ἀλλʼ οὐδʼ ὣς ὑμῶν ποθʼ ἑκὼν προδώσω τοὺς δεξιούς.</l>
<l>ἐξ ὅτου γὰρ ἐνθάδʼ ὑπʼ ἀνδρῶν, οἷς ἡδὺ καὶ λέγειν,</l>
<l>ὁ σώφρων τε χὠ καταπύγων ἄριστʼ ἠκουσάτην,</l>
<l n="530">κἀγώ, παρθένος γὰρ ἔτʼ ἦν, κοὐκ ἐξῆν πώ μοι τεκεῖν,</l>
<l>ἐξέθηκα, παῖς δʼ ἑτέρα τις λαβοῦσʼ ἀνείλετο,</l>
<l>ὑμεῖς δʼ ἐξεθρέψατε γενναίως κἀπαιδεύσατε·</l>
<l>ἐκ τούτου μοι πιστὰ παρʼ ὑμῖν γνώμης ἔσθʼ ὅρκια.</l>
<l>νῦν οὖν Ἠλέκτραν κατʼ ἐκείνην ἥδʼ ἡ κωμῳδία</l>
<l n="535">ζητοῦσʼ ἦλθʼ, ἤν που ʼπιτύχῃ θεαταῖς οὕτω σοφοῖς·</l>
<l>γνώσεται γάρ, ἤνπερ ἴδῃ, τἀδελφοῦ τὸν βόστρυχον.</l>
<l>ὡς δὲ σώφρων ἐστὶ φύσει σκέψασθʼ· ἥτις πρῶτα μὲν</l>
<l>οὐδὲν ἦλθε ῥαψαμένη σκυτίον καθειμένον</l>
<l>ἐρυθρὸν ἐξ ἄκρου παχύ, τοῖς παιδίοις ἵνʼ ᾖ γέλως·</l>
<l n="540">οὐδʼ ἔσκωψε τοὺς φαλακρούς, οὐδὲ κόρδαχʼ εἵλκυσεν,</l>
<l>οὐδὲ πρεσβύτης ὁ λέγων τἄπη τῇ βακτηρίᾳ</l>
<l>τύπτει τὸν παρόντʼ ἀφανίζων πονηρὰ σκώμματα,</l>
<l>οὐδʼ εἰσῇξε δᾷδας ἔχουσʼ, οὐδʼ ἰοὺ ἰοὺ βοᾷ,</l>
<l>ἀλλʼ αὑτῇ καὶ τοῖς ἔπεσιν πιστεύουσʼ ἐλήλυθεν.</l>
<l n="545">κἀγὼ μὲν τοιοῦτος ἀνὴρ ὢν ποιητὴς οὐ κομῶ,</l>
<l>οὐδʼ ὑμᾶς ζητῶ ʼξαπατᾶν δὶς καὶ τρὶς ταὔτʼ εἰσάγων,</l>
<l>ἀλλʼ ἀεὶ καινὰς ἰδέας ἐσφέρων σοφίζομαι,</l>
<l>οὐδὲν ἀλλήλαισιν ὁμοίας καὶ πάσας δεξιάς·</l>
<l>ὃς μέγιστον ὄντα Κλέωνʼ ἔπαισʼ ἐς τὴν γαστέρα,</l>
<l n="550">κοὐκ ἐτόλμησʼ αὖθις ἐπεμπηδῆσʼ αὐτῷ κειμένῳ.</l>
<l>οὗτοι δʼ, ὡς ἅπαξ παρέδωκεν λαβὴν Ὑπέρβολος,</l>
<l>τοῦτον δείλαιον κολετρῶσʼ ἀεὶ καὶ τὴν μητέρα.</l>
<l>Εὔπολις μὲν τὸν Μαρικᾶν πρώτιστον παρείλκυσεν</l>
<l>ἐκστρέψας τοὺς ἡμετέρους Ἱππέας κακὸς κακῶς,</l>
<l n="555">προσθεὶς αὐτῷ γραῦν μεθύσην τοῦ κόρδακος οὕνεχʼ, ἣν</l>
<l>Φρύνιχος πάλαι πεποίηχʼ, ἣν τὸ κῆτος ἤσθιεν.</l>
<l>εἶθʼ Ἕρμιππος αὖθις ἐποίησεν εἰς Ὑπέρβολον,</l>
<l>ἄλλοι τʼ ἤδη πάντες ἐρείδουσιν εἰς Ὑπέρβολον,</l>
<l>τὰς εἰκοὺς τῶν ἐγχέλεων τὰς ἐμὰς μιμούμενοι.</l>
<l n="560">ὅστις οὖν τούτοισι γελᾷ, τοῖς ἐμοῖς μὴ χαιρέτω·</l>
<l>ἢν δʼ ἐμοὶ καὶ τοῖσιν ἐμοῖς εὐφραίνησθʼ εὑρήμασιν,</l>
<l>ἐς τὰς ὥρας τὰς ἑτέρας εὖ φρονεῖν δοκήσετε.<milestone ed="p" n="563" unit="card"/>
</l>
</sp>
</div2>
<div2 type="strophe">
<sp>
<speaker>Χορός</speaker>
<l>ὑψιμέδοντα μὲν θεῶν</l>
<l>Ζῆνα τύραννον ἐς χορὸν</l>
<l n="565">πρῶτα μέγαν κικλήσκω·</l>
<l>τόν τε μεγασθενῆ τριαίνης ταμίαν,</l>
<l>γῆς τε καὶ ἁλμυρᾶς θαλάσσης ἄγριον μοχλευτήν·</l>
<l>καὶ μεγαλώνυμον ἡμέτερον πατέρʼ</l>
<l n="570">Αἰθέρα σεμνότατον βιοθρέμμονα πάντων·</l>
<l>τόν θʼ ἱππονώμαν, ὃς ὑπερλάμπροις</l>
<l>ἀκτῖσιν κατέχει</l>
<l>γῆς πέδον μέγας ἐν θεοῖς</l>
<l>ἐν θνητοῖσί τε δαίμων.<milestone ed="p" n="575" unit="card"/>
</l>
</sp>
</div2>
<div2 type="epirrheme">
<sp>
<speaker>Χορός</speaker>
<l n="575">ὦ σοφώτατοι θεαταὶ δεῦρο  τὸν νοῦν προσέχετε.</l>
<l>ἠδικημέναι γὰρ ὑμῖν μεμφόμεσθʼ ἐναντίον·</l>
<l>πλεῖστα γὰρ θεῶν ἁπάντων ὠφελούσαις τὴν πόλιν,</l>
<l>δαιμόνων ἡμῖν μόναις οὐ θύετʼ οὐδὲ σπένδετε,</l>
<l>αἵτινες τηροῦμεν ὑμᾶς. ἢν γὰρ ᾖ τις ἔξοδος</l>
<l n="580">μηδενὶ ξὺν νῷ, τότʼ ἢ βροντῶμεν ἢ ψακάζομεν.</l>
<l>εἶτα τὸν θεοῖσιν ἐχθρὸν βυρσοδέψην Παφλαγόνα</l>
<l>ἡνίχʼ ᾑρεῖσθε στρατηγόν, τὰς ὀφρῦς συνήγομεν</l>
<l>κἀποιοῦμεν δεινά, βροντὴ δʼ ἐρράγη διʼ ἀστραπῆς·</l>
<l>ἡ σελήνη δʼ ἐξέλειπε τὰς ὁδούς, ὁ δʼ ἥλιος</l>
<l n="585">τὴν θρυαλλίδʼ εἰς ἑαυτὸν εὐθέως ξυνελκύσας</l>
<l>οὐ φανεῖν ἔφασκεν ὑμῖν, εἰ στρατηγήσει Κλέων.</l>
<l>ἀλλʼ ὅμως εἵλεσθε τοῦτον. φασὶ γὰρ δυσβουλίαν</l>
<l>τῇδε τῇ πόλει προσεῖναι, ταῦτα μέντοι τοὺς θεοὺς</l>
<l>ἅττʼ ἂν ὑμεῖς ἐξαμάρτητʼ ἐπὶ τὸ βέλτιον τρέπειν.</l>
<l n="590">ὡς δὲ καὶ τοῦτο ξυνοίσει ῥᾳδίως διδάξομεν·</l>
<l>ἢν Κλέωνα τὸν λάρον δώρων ἑλόντες καὶ κλοπῆς</l>
<l>εἶτα φιμώσητε τούτου τῷ ξύλῳ τὸν αὐχένα,</l>
<l>αὖθις ἐς τἀρχαῖον ὑμῖν, εἴ τι κἀξημάρτετε,</l>
<l n="594">ἐπὶ τὸ βέλτιον τὸ πρᾶγμα τῇ πόλει συνοίσεται.<milestone ed="p" n="595" unit="card"/>
</l>
</sp>
</div2>
<div2 type="antistrophe">
<sp>
<speaker>Χορός</speaker>
<l>ἀμφί μοι αὖτε Φοῖβʼ ἄναξ</l>
<l>Δήλιε Κυνθίαν ἔχων</l>
<l>ὑψικέρατα πέτραν,</l>
<l>ἥ τʼ Ἐφέσου μάκαιρα πάγχρυσον ἔχεις</l>
<l n="600">οἶκον ἐν ᾧ κόραι σε Λυδῶν μεγάλως σέβουσιν,</l>
<l>ἥ τʼ ἐπιχώριος ἡμετέρα θεὸς</l>
<l>αἰγίδος ἡνίοχος πολιοῦχος Ἀθάνα,</l>
<l>Παρνασσίαν θʼ ὃς κατέχων</l>
<l>πέτραν σὺν πεύκαις σελαγεῖ</l>
<l n="605">Βάκχαις Δελφίσιν ἐμπρέπων,</l>
<l>κωμαστὴς Διόνυσος.<milestone ed="p" n="607" unit="card"/>
</l>
</sp>
</div2>
<div2 type="antepirrheme">
<sp>
<speaker>Χορός</speaker>
<l>ἡνίχʼ ἡμεῖς δεῦρʼ ἀφορμᾶσθαι παρεσκευάσμεθα,</l>
<l>ἡ σελήνη συντυχοῦσʼ ἡμῖν ἐπέστειλεν φράσαι,</l>
<l>πρῶτα μὲν χαίρειν Ἀθηναίοισι καὶ τοῖς ξυμμάχοις·</l>
<l n="610">εἶτα θυμαίνειν ἔφασκε· δεινὰ γὰρ πεπονθέναι</l>
<l>ὠφελοῦσʼ ὑμᾶς ἅπαντας οὐ λόγοις ἀλλʼ ἐμφανῶς.</l>
<l>πρῶτα μὲν τοῦ μηνὸς ἐς δᾷδʼ οὐκ ἔλαττον ἢ δραχμήν,</l>
<l>ὥστε καὶ λέγειν ἅπαντας ἐξιόντας ἑσπέρας,</l>
<l>
<q direct="unspecified">μὴ πρίῃ παῖ δᾷδʼ, ἐπειδὴ φῶς σεληναίας καλόν.</q>
</l>
<l n="615">ἄλλα τʼ εὖ δρᾶν φησιν, ὑμᾶς δʼ οὐκ ἄγειν τὰς ἡμέρας</l>
<l>οὐδὲν ὀρθῶς, ἀλλʼ ἄνω τε καὶ κάτω κυδοιδοπᾶν·</l>
<l>ὥστʼ ἀπειλεῖν φησιν αὐτῇ τοὺς θεοὺς ἑκάστοτε</l>
<l>ἡνίκʼ ἂν ψευσθῶσι δείπνου κἀπίωσιν οἴκαδε,</l>
<l>τῆς ἑορτῆς μὴ τυχόντες κατὰ λόγον τῶν ἡμερῶν.</l>
<l n="620">κᾆθʼ ὅταν θύειν δέῃ, στρεβλοῦτε καὶ δικάζετε·</l>
<l>πολλάκις δʼ ἡμῶν ἀγόντων τῶν θεῶν ἀπαστίαν,</l>
<l>ἡνίκʼ ἂν πενθῶμεν ἢ τὸν Μέμνονʼ ἢ Σαρπηδόνα,</l>
<l>σπένδεθʼ ὑμεῖς καὶ γελᾶτʼ· ἀνθʼ ὧν λαχὼν Ὑπέρβολος</l>
<l>τῆτες ἱερομνημονεῖν, κἄπειθʼ ὑφʼ ἡμῶν τῶν θεῶν</l>
<l n="625">τὸν στέφανον ἀφῃρέθη· μᾶλλον γὰρ οὕτως εἴσεται</l>
<l>κατὰ σελήνην ὡς ἄγειν χρὴ τοῦ βίου τὰς ἡμέρας.<milestone ed="p" n="627" unit="card"/>
</l>
</sp>
</div2>
</div1>
<div1 type="Lyric-Scene">
<sp>
<speaker>Σωκράτης</speaker>
<l>μὰ τὴν Ἀναπνοὴν μὰ τὸ Χάος μὰ τὸν Ἀέρα</l>
<l>οὐκ εἶδον οὕτως ἄνδρʼ ἄγροικον οὐδένα</l>
<l>οὐδʼ ἄπορον οὐδὲ σκαιὸν οὐδʼ ἐπιλήσμονα·</l>
<l n="630">ὅστις σκαλαθυρμάτιʼ ἄττα μικρὰ μανθάνων</l>
<l>ταῦτʼ ἐπιλέλησται πρὶν μαθεῖν· ὅμως γε μὴν</l>
<l>αὐτὸν καλῶ θύραζε δευρὶ πρὸς τὸ φῶς.</l>
<l>ποῦ Στρεψιάδης; ἔξει τὸν ἀσκάντην λαβών;</l>
</sp>
<sp>
<speaker>Στρεψιάδης</speaker>
<l>ἀλλʼ οὐκ ἐῶσί μʼ ἐξενεγκεῖν οἱ κόρεις.</l>
</sp>
<sp>
<speaker>Σωκράτης</speaker>
<l n="635">ἀνύσας τι κατάθου καὶ πρόσεχε τὸν νοῦν.</l>
</sp>
<sp>
<speaker>Στρεψιάδης</speaker>
<l>ἰδού.</l>
</sp>
<sp>
<speaker>Σωκράτης</speaker>
<l>ἄγε δὴ τί βούλει πρῶτα νυνὶ μανθάνειν</l>
<l>ὧν οὐκ ἐδιδάχθης πώποτʼ οὐδέν; εἰπέ μοι.</l>
<l>πότερα περὶ μέτρων ἢ περὶ ἐπῶν ἢ ῥυθμῶν;</l>
</sp>
<sp>
<speaker>Στρεψιάδης</speaker>
<l>περὶ τῶν μέτρων ἔγωγʼ· ἔναγχος γάρ ποτε</l>
<l n="640">ὑπʼ ἀλφιταμοιβοῦ παρεκόπην διχοινίκῳ.</l>
</sp>
<sp>
<speaker>Σωκράτης</speaker>
<l>οὐ τοῦτʼ ἐρωτῶ σʼ, ἀλλʼ ὅ τι κάλλιστον μέτρον</l>
<l>ἡγεῖ· πότερα τὸ τρίμετρον ἢ τὸ τετράμετρον;</l>
</sp>
<sp>
<speaker>Στρεψιάδης</speaker>
<l>ἐγὼ μὲν οὐδὲν πρότερον ἡμιεκτέου.</l>
</sp>
<sp>
<speaker>Σωκράτης</speaker>
<l>οὐδὲν λέγεις ὦνθρωπε.</l>
</sp>
<sp>
<speaker>Στρεψιάδης</speaker>
<l>περίδου νυν ἐμοί,</l>
<l n="645">εἰ μὴ τετράμετρόν ἐστιν ἡμιεκτέον.</l>
</sp>
<sp>
<speaker>Σωκράτης</speaker>
<l>ἐς κόρακας, ὡς ἄγροικος εἶ καὶ δυσμαθής.</l>
<l>ταχύ γʼ ἂν δύναιο μανθάνειν περὶ ῥυθμῶν.</l>
</sp>
<sp>
<speaker>Στρεψιάδης</speaker>
<l>τί δέ μʼ ὠφελήσουσʼ οἱ ῥυθμοὶ πρὸς τἄλφιτα;</l>
</sp>
<sp>
<speaker>Σωκράτης</speaker>
<l>πρῶτον μὲν εἶναι κομψὸν ἐν συνουσίᾳ,</l>
<l n="650">ἐπαΐονθʼ ὁποῖός ἐστι τῶν ῥυθμῶν</l>
<l>κατʼ ἐνόπλιον, χὠποῖος αὖ κατὰ δάκτυλον.</l>
</sp>
<sp>
<speaker>Στρεψιάδης</speaker>
<l>κατὰ δάκτυλον; νὴ τὸν Δίʼ, ἀλλʼ οἶδʼ.</l>
</sp>
<sp>
<speaker>Σωκράτης</speaker>
<l>εἰπὲ δή.</l>
</sp>
<sp>
<speaker>Στρεψιάδης</speaker>
<l>τίς ἄλλος ἀντὶ τουτουὶ τοῦ δακτύλου;</l>
<l>πρὸ τοῦ μέν, ἔτʼ ἐμοῦ παιδὸς ὄντος, οὑτοσί.</l>
</sp>
<sp>
<speaker>Σωκράτης</speaker>
<l n="655">ἀγρεῖος εἶ καὶ σκαιός.</l>
</sp>
<sp>
<speaker>Στρεψιάδης</speaker>
<l>οὐ γὰρ ᾠζυρὲ</l>
<l>τούτων ἐπιθυμῶ μανθάνειν οὐδέν.</l>
</sp>
<sp>
<speaker>Σωκράτης</speaker>
<l>τί δαί;</l>
</sp>
<sp>
<speaker>Στρεψιάδης</speaker>
<l>ἐκεῖνʼ ἐκεῖνο, τὸν ἀδικώτατον λόγον.<milestone ed="p" n="658" unit="card"/>
</l>
</sp>
<sp>
<speaker>Σωκράτης</speaker>
<l>ἀλλʼ ἕτερα δεῖ σε πρότερα τούτου μανθάνειν,</l>
<l>τῶν τετραπόδων ἅττʼ ἐστὶν ὀρθῶς ἄρρενα.</l>
</sp>
<sp>
<speaker>Στρεψιάδης</speaker>
<l n="660">ἀλλʼ οἶδʼ ἔγωγε τἄρρενʼ, εἰ μὴ μαίνομαι·</l>
<l>κριὸς τράγος ταῦρος κύων ἀλεκτρυών.</l>
</sp>
<sp>
<speaker>Σωκράτης</speaker>
<l>ὁρᾷς ὃ πάσχεις; τήν τε θήλειαν καλεῖς</l>
<l>ἀλεκτρυόνα κατὰ ταὐτὸ καὶ τὸν ἄρρενα.</l>
</sp>
<sp>
<speaker>Στρεψιάδης</speaker>
<l>πῶς δὴ φέρʼ;</l>
</sp>
<sp>
<speaker>Σωκράτης</speaker>
<l>ὅπως; ἀλεκτρυὼν κἀλεκτρυών.</l>
</sp>
<sp>
<speaker>Στρεψιάδης</speaker>
<l n="665">νὴ τὸν Ποσειδῶ. νῦν δὲ πῶς με χρὴ καλεῖν;</l>
</sp>
<sp>
<speaker>Σωκράτης</speaker>
<l>ἀλεκτρύαιναν, τὸν δʼ ἕτερον ἀλέκτορα.</l>
</sp>
<sp>
<speaker>Στρεψιάδης</speaker>
<l>ἀλεκτρύαιναν; εὖ γε νὴ τὸν Ἀέρα·</l>
<l>ὥστʼ ἀντὶ τούτου τοῦ διδάγματος μόνου</l>
<l>διαλφιτώσω σου κύκλῳ τὴν κάρδοπον.</l>
</sp>
<sp>
<speaker>Σωκράτης</speaker>
<l n="670">ἰδοὺ μάλʼ αὖθις τοῦθʼ ἕτερον· τὴν κάρδοπον</l>
<l>ἄρρενα καλεῖς θήλειαν οὖσαν.</l>
</sp>
<sp>
<speaker>Στρεψιάδης</speaker>
<l>τῷ τρόπῳ</l>
<l>ἄρρενα καλῶ ʼγὼ κάρδοπον;</l>
</sp>
<sp>
<speaker>Σωκράτης</speaker>
<l>μάλιστά γε,</l>
<l>ὥσπερ γε καὶ Κλεώνυμον.</l>
</sp>
<sp>
<speaker>Στρεψιάδης</speaker>
<l>πῶς δή; φράσον.</l>
</sp>
<sp>
<speaker>Σωκράτης</speaker>
<l>ταὐτὸν δύναταί σοι κάρδοπος Κλεωνύμῳ.</l>
</sp>
<sp>
<speaker>Στρεψιάδης</speaker>
<l n="675">ἀλλʼ ὦγάθʼ οὐδʼ ἦν κάρδοπος Κλεωνύμῳ,</l>
<l>ἀλλʼ ἐν θυείᾳ στρογγύλῃ γʼ ἂν ἐμάττετο.</l>
<l>ἀτὰρ τὸ λοιπὸν πῶς με χρὴ καλεῖν;</l>
</sp>
<sp>
<speaker>Σωκράτης</speaker>
<l>ὅπως;</l>
<l>τὴν καρδόπην, ὥσπερ καλεῖς τὴν Σωστράτην.</l>
</sp>
<sp>
<speaker>Στρεψιάδης</speaker>
<l>τὴν καρδόπην θήλειαν;</l>
</sp>
<sp>
<speaker>Σωκράτης</speaker>
<l>ὀρθῶς γὰρ λέγεις.</l>
</sp>
<sp>
<speaker>Στρεψιάδης</speaker>
<l n="680">ἐκεῖνο δʼ ἦν ἄν, καρδόπη, Κλεωνύμη.</l>
</sp>
<sp>
<speaker>Σωκράτης</speaker>
<l>ἔτι δή γε περὶ τῶν ὀνομάτων μαθεῖν σε δεῖ,</l>
<l>ἅττʼ ἄρρενʼ ἐστίν, ἅττα δʼ αὐτῶν θήλεα.</l>
</sp>
<sp>
<speaker>Στρεψιάδης</speaker>
<l>ἀλλʼ οἶδʼ ἔγωγʼ ἃ θήλεʼ ἐστίν.</l>
</sp>
<sp>
<speaker>Σωκράτης</speaker>
<l>εἰπὲ δή.</l>
</sp>
<sp>
<speaker>Στρεψιάδης</speaker>
<l>Λύσιλλα Φίλιννα Κλειταγόρα Δημητρία.</l>
</sp>
<sp>
<speaker>Σωκράτης</speaker>
<l n="685">ἄρρενα δὲ ποῖα τῶν ὀνομάτων;</l>
</sp>
<sp>
<speaker>Στρεψιάδης</speaker>
<l>μυρία.</l>
<l>Φιλόξενος Μελησίας Ἀμυνίας.</l>
</sp>
<sp>
<speaker>Σωκράτης</speaker>
<l>ἀλλʼ ὦ πόνηρε ταῦτά γʼ ἐστʼ οὐκ ἄρρενα.</l>
</sp>
<sp>
<speaker>Στρεψιάδης</speaker>
<l>οὐκ ἄρρενʼ ὑμῖν ἐστιν;</l>
</sp>
<sp>
<speaker>Σωκράτης</speaker>
<l>οὐδαμῶς γʼ, ἐπεὶ</l>
<l>πῶς ἂν καλέσειας ἐντυχὼν Ἀμυνίᾳ;</l>
</sp>
<sp>
<speaker>Στρεψιάδης</speaker>
<l n="690">ὅπως ἄν; ὡδί, δεῦρο δεῦρʼ Ἀμυνία.</l>
</sp>
<sp>
<speaker>Σωκράτης</speaker>
<l>ὁρᾷς; γυναῖκα τὴν Ἀμυνίαν καλεῖς.</l>
</sp>
<sp>
<speaker>Στρεψιάδης</speaker>
<l>οὔκουν δικαίως ἥτις οὐ στρατεύεται;</l>
<l>ἀτὰρ τί ταῦθʼ ἃ πάντες ἴσμεν μανθάνω;</l>
</sp>
<sp>
<speaker>Σωκράτης</speaker>
<l>οὐδὲν μὰ Δίʼ ἀλλὰ κατακλινεὶς δευρὶ —</l>
</sp>
<sp>
<speaker>Στρεψιάδης</speaker>
<l>τί δρῶ;</l>
</sp>
<sp>
<speaker>Σωκράτης</speaker>
<l n="695">ἐκφρόντισόν τι τῶν σεαυτοῦ πραγμάτων.</l>
</sp>
<sp>
<speaker>Στρεψιάδης</speaker>
<l>μὴ δῆθʼ ἱκετεύω σʼ ἐνγεταῦθʼ· ἀλλʼ εἴ γε χρή,</l>
<l>χαμαί μʼ ἔασον αὐτὰ ταῦτʼ ἐκφροντίσαι.</l>
</sp>
<sp>
<speaker>Σωκράτης</speaker>
<l>οὐκ ἔστι παρὰ ταῦτʼ ἄλλα.</l>
</sp>
<sp>
<speaker>Στρεψιάδης</speaker>
<l>κακοδαίμων ἐγώ,</l>
<l>οἵαν δίκην τοῖς κόρεσι δώσω τήμερον.<milestone ed="p" n="700" unit="card"/>
</l>
</sp>
<div2 type="strophe">
<sp>
<speaker>Χορός</speaker>
<l n="700">φρόντιζε δὴ καὶ διάθρει πάντα τρόπον τε σαυτὸν</l>
<l>στρόβει πυκνώσας.</l>
<l>ταχὺς δʼ, ὅταν εἰς ἄπορον πέσῃς,</l>
<l>ἐπʼ ἄλλο πήδα</l>
<l n="705">νόημα φρενός· ὕπνος δʼ ἀπέστω γλυκύθυμος ὀμμάτων.</l>
<milestone ed="p" n="707" unit="card"/>
</sp>
</div2>
<div2 type="iambics">
<sp>
<speaker>Στρεψιάδης</speaker>
<l n="707">ἀτταταῖ ἀτταταῖ.</l>
</sp>
<sp>
<speaker>Χορός</speaker>
<l>τί πάσχεις; τί κάμνεις;</l>
</sp>
<sp>
<speaker>Στρεψιάδης</speaker>
<l>ἀπόλλυμαι δείλαιος· ἐκ τοῦ σκίμποδος</l>
<l n="710">δάκνουσί μʼ ἐξέρποντες οἱ Κορίνθιοι,</l>
<l>καὶ τὰς πλευρὰς δαρδάπτουσιν</l>
<l>καὶ τὴν ψυχὴν ἐκπίνουσιν</l>
<l>καὶ τοὺς ὄρχεις ἐξέλκουσιν</l>
<l>καὶ τὸν πρωκτὸν διορύττουσιν,</l>
<l n="715">καί μʼ ἀπολοῦσιν.</l>
</sp>
<sp>
<speaker>Χορός</speaker>
<l>μή νυν βαρέως ἄλγει λίαν.</l>
</sp>
<sp>
<speaker>Στρεψιάδης</speaker>
<l>καὶ πῶς; ὅτε μου</l>
<l>φροῦδα τὰ χρήματα, φρούδη χροιά,</l>
<l>φρούδη ψυχή, φρούδη δʼ ἐμβάς·</l>
<l n="720">καὶ πρὸς τούτοις ἔτι τοῖσι κακοῖς</l>
<l>φρουρᾶς ᾄδων</l>
<l>ὀλίγου φροῦδος γεγένημαι.</l>
</sp>
<sp>
<speaker>Σωκράτης</speaker>
<l>οὗτος τί ποιεῖς; οὐχὶ φροντίζεις;</l>
</sp>
<sp>
<speaker>Στρεψιάδης</speaker>
<l>ἐγώ;</l>
<l>νὴ τὸν Ποσειδῶ.</l>
</sp>
<sp>
<speaker>Σωκράτης</speaker>
<l>καὶ τί δῆτʼ ἐφρόντισας;</l>
</sp>
<sp>
<speaker>Στρεψιάδης</speaker>
<l n="725">ὑπὸ τῶν κόρεων εἴ μού τι περιλειφθήσεται.</l>
</sp>
<sp>
<speaker>Σωκράτης</speaker>
<l>ἀπολεῖ κάκιστʼ.</l>
</sp>
<sp>
<speaker>Στρεψιάδης</speaker>
<l>ἀλλʼ ὦγάθʼ ἀπόλωλʼ ἀρτίως.</l>
</sp>
<sp>
<speaker>Σωκράτης</speaker>
<l>οὐ μαλθακιστέʼ ἀλλὰ περικαλυπτέα.</l>
<l>ἐξευρετέος γὰρ νοῦς ἀποστερητικὸς</l>
<l>κἀπαιόλημʼ.</l>
</sp>
<sp>
<speaker>Στρεψιάδης</speaker>
<l>οἴμοι τίς ἂν δῆτʼ ἐπιβάλοι</l>
<l n="730">ἐξ ἀρνακίδων γνώμην ἀποστερητρίδα;<milestone ed="p" n="731" unit="card"/>
</l>
</sp>
<sp>
<speaker>Σωκράτης</speaker>
<l>φέρε νυν ἀθρήσω πρῶτον ὅ τι δρᾷ τουτονί.</l>
<l>οὗτος καθεύδεις;</l>
</sp>
<sp>
<speaker>Στρεψιάδης</speaker>
<l>μὰ τὸν Ἀπόλλω ʼγὼ μὲν οὔ.</l>
</sp>
<sp>
<speaker>Σωκράτης</speaker>
<l>ἔχεις τι;</l>
</sp>
<sp>
<speaker>Στρεψιάδης</speaker>
<l>μὰ Δίʼ οὐ δῆτʼ ἔγωγʼ.</l>
</sp>
<sp>
<speaker>Σωκράτης</speaker>
<l>οὐδὲν</l>
<l>πάνυ;</l>
</sp>
<sp>
<speaker>Στρεψιάδης</speaker>
<l>οὐδέν γε πλὴν ἢ τὸ πέος ἐν τῇ δεξιᾷ.</l>
</sp>
<sp>
<speaker>Σωκράτης</speaker>
<l n="735">οὐκ ἐγκαλυψάμενος ταχέως τι φροντιεῖς;</l>
</sp>
<sp>
<speaker>Στρεψιάδης</speaker>
<l>περὶ τοῦ; σὺ γάρ μοι τοῦτο φράσον ὦ Σώκρατες.</l>
</sp>
<sp>
<speaker>Σωκράτης</speaker>
<l>αὐτὸς ὅ τι βούλει πρῶτος ἐξευρὼν λέγε.</l>
</sp>
<sp>
<speaker>Στρεψιάδης</speaker>
<l>ἀκήκοας μυριάκις ἁγὼ βούλομαι,</l>
<l>περὶ τῶν τόκων, ὅπως ἂν ἀποδῶ μηδενί.</l>
</sp>
<sp>
<speaker>Σωκράτης</speaker>
<l n="740">ἴθι νῦν καλύπτου καὶ σχάσας τὴν φροντίδα</l>
<l>λεπτὴν κατὰ μικρὸν περιφρόνει τὰ πράγματα,</l>
<l>ὀρθῶς διαιρῶν καὶ σκοπῶν.</l>
</sp>
<sp>
<speaker>Στρεψιάδης</speaker>
<l>οἴμοι τάλας.</l>
</sp>
<sp>
<speaker>Σωκράτης</speaker>
<l>ἔχʼ ἀτρέμα· κἂν ἀπορῇς τι τῶν νοημάτων,</l>
<l>ἀφεὶς ἄπελθε, <del>καὶ</del> κατὰ τὴν γνώμην πάλιν</l>
<l n="745">κίνησον αὖθις αὐτὸ καὶ ζυγώθρισον.</l>
</sp>
<sp>
<speaker>Στρεψιάδης</speaker>
<l>ὦ Σωκρατίδιον φίλτατον.</l>
</sp>
<sp>
<speaker>Σωκράτης</speaker>
<l>τί ὦ γέρον;</l>
</sp>
<sp>
<speaker>Στρεψιάδης</speaker>
<l>ἔχω τόκου γνώμην ἀποστερητικήν.</l>
</sp>
<sp>
<speaker>Σωκράτης</speaker>
<l>ἐπίδειξον αὐτήν.</l>
</sp>
<sp>
<speaker>Στρεψιάδης</speaker>
<l>εἰπὲ δή νύν μοι —</l>
</sp>
<sp>
<speaker>Σωκράτης</speaker>
<l>τὸ τί;</l>
</sp>
<sp>
<speaker>Στρεψιάδης</speaker>
<l>γυναῖκα φαρμακίδʼ εἰ πριάμενος Θετταλὴν</l>
<l n="750">καθέλοιμι νύκτωρ τὴν σελήνην, εἶτα δὴ</l>
<l>αὐτὴν καθείρξαιμʼ ἐς λοφεῖον στρογγύλον,</l>
<l>ὥσπερ κάτοπτρον, κᾆτα τηροίην ἔχων —</l>
</sp>
<sp>
<speaker>Σωκράτης</speaker>
<l>τί δῆτα τοῦτʼ ἂν ὠφελήσειέν σʼ;</l>
</sp>
<sp>
<speaker>Στρεψιάδης</speaker>
<l>ὅ τι;</l>
<l>εἰ μηκέτʼ ἀνατέλλοι σελήνη μηδαμοῦ,</l>
<l n="755">οὐκ ἂν ἀποδοίην τοὺς τόκους.</l>
</sp>
<sp>
<speaker>Σωκράτης</speaker>
<l>ὁτιὴ τί δή;</l>
</sp>
<sp>
<speaker>Στρεψιάδης</speaker>
<l>ὁτιὴ κατὰ μῆνα τἀγύριον δανείζεται.</l>
</sp>
<sp>
<speaker>Σωκράτης</speaker>
<l>εὖ γʼ· ἀλλʼ ἕτερον αὖ σοι προβαλῶ τι δεξιόν.</l>
<l>εἴ σοι γράφοιτο πεντετάλαντός τις δίκη,</l>
<l n="760">ὅπως ἂν αὐτὴν ἀφανίσειας εἰπέ μοι.</l>
</sp>
<sp>
<speaker>Στρεψιάδης</speaker>
<l>ὅπως; ὅπως; οὐκ οἶδʼ· ἀτὰρ ζητητέον.</l>
</sp>
<sp>
<speaker>Σωκράτης</speaker>
<l>μή νυν περὶ σαυτὸν εἶλλε τὴν γνώμην ἀεί,</l>
<l>ἀλλʼ ἀποχάλα τὴν φροντίδʼ ἐς τὸν ἀέρα</l>
<l>λινόδετον ὥσπερ μηλολόνθην τοῦ ποδός.</l>
</sp>
<sp>
<speaker>Στρεψιάδης</speaker>
<l n="765">ηὕρηκʼ ἀφάνισιν τῆς δίκης σοφωτάτην,</l>
<l>ὥστʼ αὐτὸν ὁμολογεῖν σʼ ἐμοί.</l>
</sp>
<sp>
<speaker>Σωκράτης</speaker>
<l>ποίαν τινά;</l>
</sp>
<sp>
<speaker>Στρεψιάδης</speaker>
<l>ἤδη παρὰ τοῖσι φαρμακοπώλαις τὴν λίθον</l>
<l>ταύτην ἑόρακας τὴν καλήν, τὴν διαφανῆ,</l>
<l>ἀφʼ ἧς τὸ πῦρ ἅπτουσι;</l>
</sp>
<sp>
<speaker>Σωκράτης</speaker>
<l>τὴν ὕαλον λέγεις;</l>
</sp>
<sp>
<speaker>Στρεψιάδης</speaker>
<l>ἔγωγε. φέρε τί δῆτʼ ἄν, εἰ ταύτην λαβών,</l>
<l n="770">ὁπότε γράφοιτο τὴν δίκην ὁ γραμματεύς,</l>
<l>ἀπωτέρω στὰς ὧδε πρὸς τὸν ἥλιον</l>
<l>τὰ γράμματʼ ἐκτήξαιμι τῆς ἐμῆς δίκης;</l>
</sp>
<sp>
<speaker>Σωκράτης</speaker>
<l>σοφῶς γε νὴ τὰς Χάριτας.</l>
</sp>
<sp>
<speaker>Στρεψιάδης</speaker>
<l>οἴμʼ ὡς ἥδομαι</l>
<l>ὅτι πεντετάλαντος διαγέγραπταί μοι δίκη.</l>
</sp>
<sp>
<speaker>Σωκράτης</speaker>
<l n="775">ἄγε δὴ ταχέως τουτὶ ξυνάρπασον.</l>
</sp>
<sp>
<speaker>Στρεψιάδης</speaker>
<l>τὸ τί;<milestone ed="p" n="776" unit="card"/>
</l>
</sp>
<sp>
<speaker>Σωκράτης</speaker>
<l>ὅπως ἀποστρέψαιʼ ἂν ἀντιδικῶν δίκην</l>
<l>μέλλων ὀφλήσειν μὴ παρόντων μαρτύρων.</l>
</sp>
<sp>
<speaker>Στρεψιάδης</speaker>
<l>φαυλότατα καὶ ῥᾷστʼ.</l>
</sp>
<sp>
<speaker>Σωκράτης</speaker>
<l>εἰπὲ δή.</l>
</sp>
<sp>
<speaker>Στρεψιάδης</speaker>
<l>καὶ δὴ λέγω.</l>
<l>εἰ πρόσθεν ἔτι μιᾶς ἐνεστώσης δίκης,</l>
<l n="780">πρὶν τὴν ἐμὴν καλεῖσθʼ, ἀπαγξαίμην τρέχων.</l>
</sp>
<sp>
<speaker>Σωκράτης</speaker>
<l>οὐδὲν λέγεις.</l>
</sp>
<sp>
<speaker>Στρεψιάδης</speaker>
<l>νὴ τοὺς θεοὺς ἔγωγʼ, ἐπεὶ</l>
<l>οὐδεὶς κατʼ ἐμοῦ τεθνεῶτος εἰσάξει δίκην.</l>
</sp>
<sp>
<speaker>Σωκράτης</speaker>
<l>ὑθλεῖς· ἄπερρʼ, οὐκ ἂν διδάξαιμʼ ἄν σʼ ἔτι.</l>
</sp>
<sp>
<speaker>Στρεψιάδης</speaker>
<l>ὁτιὴ τί; ναὶ πρὸς τῶν θεῶν ὦ Σώκρατες.</l>
</sp>
<sp>
<speaker>Σωκράτης</speaker>
<l n="785">ἀλλʼ εὐθὺς ἐπιλήθει σύ γʼ ἅττʼ ἂν καὶ μάθῃς·</l>
<l>ἐπεὶ τί νυνὶ πρῶτον ἐδιδάχθης; λέγε.</l>
</sp>
<sp>
<speaker>Στρεψιάδης</speaker>
<l>φέρʼ ἴδω τί μέντοι πρῶτον ἦν; τί πρῶτον ἦν;</l>
<l>τίς ἦν ἐν ᾗ ʼματτόμεθα μέντοι τἄλφιτα;</l>
<l>οἴμοι τίς ἦν;</l>
</sp>
<sp>
<speaker>Σωκράτης</speaker>
<l>οὐκ ἐς κόρακας ἀποφθερεῖ,</l>
<l n="790">ἐπιλησμότατον καὶ σκαιότατον γερόντιον;</l>
</sp>
<sp>
<speaker>Στρεψιάδης</speaker>
<l>οἴμοι τί οὖν δῆθʼ ὁ κακοδαίμων πείσομαι;</l>
<l>ἀπὸ γὰρ ὀλοῦμαι μὴ μαθὼν γλωττοστροφεῖν.</l>
<l>ἀλλʼ ὦ Νεφέλαι χρηστόν τι συμβουλεύσατε.</l>
</sp>
<sp>
<speaker>Χορός</speaker>
<l>ἡμεῖς μὲν ὦ πρεσβῦτα συμβουλεύομεν,</l>
<l n="795">εἴ σοί τις υἱός ἐστιν ἐκτεθραμμένος,</l>
<l>πέμπειν ἐκεῖνον ἀντὶ σαυτοῦ μανθάνειν.</l>
</sp>
<sp>
<speaker>Στρεψιάδης</speaker>
<l>ἀλλʼ ἔστʼ ἔμοιγʼ υἱὸς καλός τε κἀγαθός·</l>
<l>ἀλλʼ οὐκ ἐθέλει γὰρ μανθάνειν. τί ἐγὼ πάθω;</l>
</sp>
<sp>
<speaker>Χορός</speaker>
<l>σὺ δʼ ἐπιτρέπεις;</l>
</sp>
<sp>
<speaker>Στρεψιάδης</speaker>
<l>εὐσωματεῖ γὰρ καὶ σφριγᾷ,</l>
<l n="800">κἄστʼ ἐκ γυναικῶν εὐπτέρων τῶν Κοισύρας.</l>
<l>ἀτὰρ μέτειμί γʼ αὐτόν· ἢν δὲ μὴ ʼθέλῃ,</l>
<l>οὐκ ἔσθʼ ὅπως οὐκ ἐξελῶ κʼ τῆς οἰκίας.</l>
<l>ἀλλʼ ἐπανάμεινόν μʼ ὀλίγον εἰσελθὼν χρόνον.<milestone ed="p" n="804" unit="card"/>
</l>
</sp>
</div2>
<div2 type="antistrophe">
<sp>
<speaker>Χορός</speaker>
<l n="804">ἆρʼ αἰσθάνει πλεῖστα διʼ ἡμᾶς ἀγάθʼ αὐτίχʼ ἕξων</l>
<l>μόνας θεῶν; ὡς</l>
<l>ἕτοιμος ὅδʼ ἐστὶν ἅπαντα δρᾶν</l>
<l>ὅσʼ ἂν κελεύῃς.</l>
<l>σὺ δʼ ἀνδρὸς ἐκπεπληγμένου καὶ φανερῶς ἐπηρμένου</l>
<l n="810">γνοὺς ἀπολάψεις ὅ τι πλεῖστον δύνασαι,</l>
<l>ταχέως· φιλεῖ γάρ πως τὰ τοιαῦθʼ ἑτέρᾳ τρέπεσθαι.<milestone ed="p" n="814" unit="card"/>
</l>
</sp>
</div2>
<div2 type="iambics">
<sp>
<speaker>Στρεψιάδης</speaker>
<l>οὔτοι μὰ τὴν Ὁμίχλην ἔτʼ ἐνταυθοῖ μενεῖς·</l>
<l n="815">ἀλλʼ ἔσθιʼ ἐλθὼν τοὺς Μεγακλέους κίονας.</l>
</sp>
<sp>
<speaker>Φειδιππίδης</speaker>
<l>ὦ δαιμόνιε, τί χρῆμα πάσχεις ὦ πάτερ;</l>
<l>οὐκ εὖ φρονεῖς μὰ τὸν Δία τὸν Ὀλύμπιον.</l>
</sp>
<sp>
<speaker>Στρεψιάδης</speaker>
<l>ἰδού γʼ ἰδού, Δίʼ Ὀλύμπιον· τῆς μωρίας,</l>
<l>τὸν Δία νομίζειν ὄντα τηλικουτονί.</l>
</sp>
<sp>
<speaker>Φειδιππίδης</speaker>
<l n="820">τί δὲ τοῦτʼ ἐγέλασας ἐτεόν;</l>
</sp>
<sp>
<speaker>Στρεψιάδης</speaker>
<l>ἐνθυμούμενος</l>
<l>ὅτι παιδάριον εἶ καὶ φρονεῖς ἀρχαιϊκά.</l>
<l>ὅμως γε μὴν πρόσελθʼ, ἵνʼ εἰδῇς πλείονα,</l>
<l>καί σοι φράσω τι πρᾶγμʼ ὃ μαθὼν ἀνὴρ ἔσει.</l>
<l>ὅπως δὲ τοῦτο μὴ διδάξεις μηδένα.</l>
</sp>
<sp>
<speaker>Φειδιππίδης</speaker>
<l n="825">ἰδού· τί ἔστιν;</l>
</sp>
<sp>
<speaker>Στρεψιάδης</speaker>
<l>ὤμοσας νυνὶ Δία.</l>
</sp>
<sp>
<speaker>Φειδιππίδης</speaker>
<l>ἔγωγʼ.</l>
</sp>
<sp>
<speaker>Στρεψιάδης</speaker>
<l>ὁρᾷς οὖν ὡς ἀγαθὸν τὸ μανθάνειν;</l>
<l>οὐκ ἔστιν ὦ Φειδιππίδη Ζεύς.</l>
</sp>
<sp>
<speaker>Φειδιππίδης</speaker>
<l>ἀλλὰ τίς;</l>
</sp>
<sp>
<speaker>Στρεψιάδης</speaker>
<l>Δῖνος βασιλεύει τὸν Δίʼ ἐξεληλακώς.</l>
</sp>
<sp>
<speaker>Φειδιππίδης</speaker>
<l>αἰβοῖ τί ληρεῖς;</l>
</sp>
<sp>
<speaker>Στρεψιάδης</speaker>
<l>ἴσθι τοῦθʼ οὕτως ἔχον.</l>
</sp>
<sp>
<speaker>Φειδιππίδης</speaker>
<l n="830">τίς φησι ταῦτα;</l>
</sp>
<sp>
<speaker>Στρεψιάδης</speaker>
<l>Σωκράτης ὁ Μήλιος</l>
<l>καὶ Χαιρεφῶν, ὃς οἶδε τὰ ψυλλῶν ἴχνη.</l>
</sp>
<sp>
<speaker>Φειδιππίδης</speaker>
<l>σὺ δʼ ἐς τοσοῦτον τῶν μανιῶν ἐλήλυθας</l>
<l>ὥστʼ ἀνδράσιν πείθει χολῶσιν;</l>
</sp>
<sp>
<speaker>Στρεψιάδης</speaker>
<l>εὐστόμει</l>
<l>καὶ μηδὲν εἴπῃς φλαῦρον ἄνδρας δεξιοὺς</l>
<l n="835">καὶ νοῦν ἔχοντας· ὧν ὑπὸ τῆς φειδωλίας</l>
<l>ἀπεκείρατʼ οὐδεὶς πώποτʼ οὐδʼ ἠλείψατο,</l>
<l>οὐδʼ ἐς βαλανεῖον ἦλθε λουσόμενος· σὺ δὲ</l>
<l>ὥσπερ τεθνεῶτος καταλόει μου τὸν βίον.</l>
<l>ἀλλʼ ὡς τάχιστʼ ἐλθὼν ὑπὲρ ἐμοῦ μάνθανε.</l>
</sp>
<sp>
<speaker>Φειδιππίδης</speaker>
<l n="840">τί δʼ ἂν παρʼ ἐκείνων καὶ μάθοι χρηστόν τις ἄν;</l>
</sp>
<sp>
<speaker>Στρεψιάδης</speaker>
<l>ἄληθες; ὅσαπερ ἔστʼ ἐν ἀνθρώποις σοφά·</l>
<l>γνώσει δὲ σαυτὸν ὡς ἀμαθὴς εἶ καὶ παχύς.</l>
<l>ἀλλʼ ἐπανάμεινόν μʼ ὀλίγον ἐνταυθοῖ χρόνον.</l>
</sp>
<sp>
<speaker>Φειδιππίδης</speaker>
<l>οἴμοι τί δράσω παραφρονοῦντος τοῦ πατρός;</l>
<l n="845">πότερον παρανοίας αὐτὸν εἰσαγαγὼν ἕλω,</l>
<l>ἢ τοῖς σοροπηγοῖς τὴν μανίαν αὐτοῦ φράσω;</l>
</sp>
<sp>
<speaker>Στρεψιάδης</speaker>
<l>φέρʼ ἴδω, σὺ τοῦτον τί ὀνομάζεις; εἰπέ μοι.</l>
</sp>
<sp>
<speaker>Φειδιππίδης</speaker>
<l>ἀλεκτρυόνα.</l>
</sp>
<sp>
<speaker>Στρεψιάδης</speaker>
<l>καλῶς γε. ταυτηνὶ δὲ τί;</l>
</sp>
<sp>
<speaker>Φειδιππίδης</speaker>
<l>ἀλεκτρυόνʼ.</l>
</sp>
<sp>
<speaker>Στρεψιάδης</speaker>
<l>ἄμφω ταὐτό; καταγέλαστος εἶ.</l>
<l n="850">μή νυν τὸ λοιπόν, ἀλλὰ τήνδε μὲν καλεῖν</l>
<l>ἀλεκτρύαιναν τουτονὶ δʼ ἀλέκτορα.</l>
</sp>
<sp>
<speaker>Φειδιππίδης</speaker>
<l>ἀλεκτρύαιναν; ταῦτʼ ἔμαθες τὰ δεξιὰ</l>
<l>εἴσω παρελθὼν ἄρτι παρὰ τοὺς γηγενεῖς;<milestone ed="p" n="854" unit="card"/>
</l>
</sp>
<sp>
<speaker>Στρεψιάδης</speaker>
<l>χἄτερά γε πόλλʼ· ἀλλʼ ὅ τι μάθοιμʼ ἑκάστοτε,</l>
<l n="855">ἐπελανθανόμην ἂν εὐθὺς ὑπὸ πλήθους ἐτῶν.</l>
</sp>
<sp>
<speaker>Φειδιππίδης</speaker>
<l>διὰ ταῦτα δὴ καὶ θοἰμάτιον ἀπώλεσας;</l>
</sp>
<sp>
<speaker>Στρεψιάδης</speaker>
<l>ἀλλʼ οὐκ ἀπολώλεκʼ, ἀλλὰ καταπεφρόντικα.</l>
</sp>
<sp>
<speaker>Φειδιππίδης</speaker>
<l>τὰς δʼ ἐμβάδας ποῖ τέτροφας ὦνόητε σύ;</l>
</sp>
<sp>
<speaker>Στρεψιάδης</speaker>
<l>ὥσπερ Περικλέης ἐς τὸ δέον ἀπώλεσα.</l>
<l n="860">ἀλλʼ ἴθι βάδιζʼ, ἴωμεν· εἶτα τῷ πατρὶ</l>
<l>πιθόμενος ἐξάμαρτε· κἀγώ τοί ποτε,</l>
<l>οἶδʼ, ἑξέτει σοι τραυλίσαντι πιθόμενος,</l>
<l>ὃν πρῶτον ὀβολὸν ἔλαβον ἡλιαστικόν,</l>
<l>τούτου ʼπριάμην σοι Διασίοις ἁμαξίδα.</l>
</sp>
<sp>
<speaker>Φειδιππίδης</speaker>
<l n="865">ἦ μὴν σὺ τούτοις τῷ χρόνῳ ποτʼ ἀχθέσει.</l>
</sp>
<sp>
<speaker>Στρεψιάδης</speaker>
<l>εὖ γʼ ὅτι ἐπείσθης. δεῦρο δεῦρʼ ὦ Σώκρατες,</l>
<l>ἔξελθʼ· ἄγω γάρ σοι τὸν υἱὸν τουτονὶ</l>
<l>ἄκοντʼ ἀναπείσας.</l>
</sp>
<sp>
<speaker>Σωκράτης</speaker>
<l>νηπύτιος γάρ ἐστʼ ἔτι,</l>
<l>καὶ τῶν κρεμαθρῶν οὔπω τρίβων τῶν ἐνθάδε.</l>
</sp>
<sp>
<speaker>Φειδιππίδης</speaker>
<l n="870">αὐτὸς τρίβων εἴης ἄν, εἰ κρέμαιό γε.</l>
</sp>
<sp>
<speaker>Στρεψιάδης</speaker>
<l>οὐκ ἐς κόρακας; καταρᾷ σὺ τῷ διδασκάλῳ;</l>
</sp>
<sp>
<speaker>Σωκράτης</speaker>
<l>ἰδοὺ κρέμαιʼ, ὡς ἠλίθιον ἐφθέγξατο</l>
<l>καὶ τοῖσι χείλεσιν διερρυηκόσιν.</l>
<l>πῶς ἂν μάθοι ποθʼ οὗτος ἀπόφυξιν δίκης</l>
<l n="875">ἢ κλῆσιν ἢ χαύνωσιν ἀναπειστηρίαν;</l>
<l>καίτοι γε ταλάντου τοῦτʼ ἔμαθεν Ὑπέρβολος.</l>
</sp>
<sp>
<speaker>Στρεψιάδης</speaker>
<l>ἀμέλει δίδασκε· θυμόσοφός ἐστιν φύσει·</l>
<l>εὐθύς γέ τοι παιδάριον ὄν τυννουτονὶ</l>
<l>ἔπλαττεν ἔνδον οἰκίας ναῦς τʼ ἔγλυφεν,</l>
<l n="880">ἁμαξίδας τε σκυτίνας ἠργάζετο,</l>
<l>κἀκ τῶν σιδίων βατράχους ἐποίει πῶς δοκεῖς.</l>
<l>ὅπως δʼ ἐκείνω τὼ λόγω μαθήσεται,</l>
<l>τὸν κρείττονʼ ὅστις ἐστὶ καὶ τὸν ἥττονα,</l>
<l>ὃς τἄδικα λέγων ἀνατρέπει τὸν κρείττονα·</l>
<l n="885">ἐὰν δὲ μή, τὸν γοῦν ἄδικον πάσῃ τέχνῃ.</l>
</sp>
<sp>
<speaker>Σωκράτης</speaker>
<l>αὐτὸς μαθήσεται παρʼ αὐτοῖν τοῖν λόγοιν.</l>
<l>ἐγὼ δʼ ἀπέσομαι.</l>
</sp>
<sp>
<speaker>Στρεψιάδης</speaker>
<l>τοῦτό νυν μέμνησʼ, ὅπως</l>
<l>πρὸς πάντα τὰ δίκαιʼ ἀντιλέγειν δυνήσεται.<milestone ed="p" n="889" unit="card"/>
</l>
</sp>
</div2>
</div1>
<div1 type="Agon">
<div2 type="proagon">
<sp>
<speaker>Δίκαιος Λόγος</speaker>
<l>χώρει δευρί, δεῖξον σαυτὸν</l>
<l n="890">τοῖσι θεαταῖς, καίπερ θρασὺς ὤν.</l>
</sp>
<sp>
<speaker>Ἄδικος Λόγος</speaker>
<l>ἴθʼ ὅποι χρῄζεις. πολὺ γὰρ μᾶλλόν ʼς</l>
<l>ἐν τοῖς πολλοῖσι λέγων ἀπολῶ.</l>
</sp>
<sp>
<speaker>Δίκαιος Λόγος</speaker>
<l>ἀπολεῖς σύ; τίς ὤν;</l>
</sp>
<sp>
<speaker>Ἄδικος Λόγος</speaker>
<l>λόγος.</l>
</sp>
<sp>
<speaker>Δίκαιος Λόγος</speaker>
<l>ἥττων</l>
<l>γʼ ὤν.</l>
</sp>
<sp>
<speaker>Ἄδικος Λόγος</speaker>
<l>ἀλλά σε νικῶ τὸν ἐμοῦ κρείττω</l>
<l n="895">φάσκοντʼ εἶναι.</l>
</sp>
<sp>
<speaker>Δίκαιος Λόγος</speaker>
<l>τί σοφὸν ποιῶν;</l>
</sp>
<sp>
<speaker>Ἄδικος Λόγος</speaker>
<l>γνώμας καινὰς ἐξευρίσκων.</l>
</sp>
<sp>
<speaker>Δίκαιος Λόγος</speaker>
<l>ταῦτα γὰρ ἀνθεῖ διὰ τουτουσὶ</l>
<l>τοὺς ἀνοήτους.</l>
</sp>
<sp>
<speaker>Ἄδικος Λόγος</speaker>
<l>οὔκ, ἀλλὰ σοφούς.</l>
</sp>
<sp>
<speaker>Δίκαιος Λόγος</speaker>
<l>ἀπολῶ σε κακῶς.</l>
</sp>
<sp>
<speaker>Ἄδικος Λόγος</speaker>
<l n="900">εἰπὲ τί ποιῶν;</l>
</sp>
<sp>
<speaker>Δίκαιος Λόγος</speaker>
<l>τὰ δίκαια λέγων.</l>
</sp>
<sp>
<speaker>Ἄδικος Λόγος</speaker>
<l>ἀλλʼ ἀνατρέψω γʼ αὔτʼ ἀντιλέγων·</l>
<l>οὐδὲ γὰρ εἶναι πάνυ φημὶ δίκην.</l>
</sp>
<sp>
<speaker>Δίκαιος Λόγος</speaker>
<l>οὐκ εἶναι φῄς;</l>
</sp>
<sp>
<speaker>Ἄδικος Λόγος</speaker>
<l>φέρε γὰρ ποῦ ʼστιν;</l>
</sp>
<sp>
<speaker>Δίκαιος Λόγος</speaker>
<l>παρὰ τοῖσι θεοῖς.</l>
</sp>
<sp>
<speaker>Ἄδικος Λόγος</speaker>
<l>πῶς δῆτα δίκης οὔσης ὁ Ζεὺς</l>
<l n="905">οὐκ ἀπόλωλεν τὸν πατέρʼ αὑτοῦ</l>
<l>δήσας;</l>
</sp>
<sp>
<speaker>Δίκαιος Λόγος</speaker>
<l>αἰβοῖ τουτὶ καὶ δὴ</l>
<l>χωρεῖ τὸ κακόν· δότε μοι λεκάνην.</l>
</sp>
<sp>
<speaker>Ἄδικος Λόγος</speaker>
<l>τυφογέρων εἶ κἀνάρμοστος.</l>
</sp>
<sp>
<speaker>Δίκαιος Λόγος</speaker>
<l>καταπύγων εἶ κἀναίσχυντος.</l>
</sp>
<sp>
<speaker>Ἄδικος Λόγος</speaker>
<l n="910">ῥόδα μʼ εἴρηκας.</l>
</sp>
<sp>
<speaker>Δίκαιος Λόγος</speaker>
<l>καὶ βωμολόχος.</l>
</sp>
<sp>
<speaker>Ἄδικος Λόγος</speaker>
<l>κρίνεσι στεφανοῖς.</l>
</sp>
<sp>
<speaker>Δίκαιος Λόγος</speaker>
<l>καὶ πατραλοίας.</l>
</sp>
<sp>
<speaker>Ἄδικος Λόγος</speaker>
<l>χρυσῷ πάττων μʼ οὐ γιγνώσκεις.</l>
</sp>
<sp>
<speaker>Δίκαιος Λόγος</speaker>
<l>οὐ δῆτα πρὸ τοῦ γʼ, ἀλλὰ μολύβδῳ.</l>
</sp>
<sp>
<speaker>Ἄδικος Λόγος</speaker>
<l>νῦν δέ γε κόσμος τοῦτʼ ἐστὶν ἐμοί.</l>
</sp>
<sp>
<speaker>Δίκαιος Λόγος</speaker>
<l n="915">θρασὺς εἶ πολλοῦ.</l>
</sp>
<sp>
<speaker>Ἄδικος Λόγος</speaker>
<l>σὺ δέ γʼ ἀρχαῖος.</l>
</sp>
<sp>
<speaker>Δίκαιος Λόγος</speaker>
<l>διὰ σὲ δὲ φοιτᾶν</l>
<l>οὐδεὶς ἐθέλει τῶν μειρακίων·</l>
<l>καὶ γνωσθήσει ποτʼ Ἀθηναίοις</l>
<l>οἶα διδάσκεις τοὺς ἀνοήτους.<milestone ed="p" n="920" unit="card"/>
</l>
</sp>
<sp>
<speaker>Ἄδικος Λόγος</speaker>
<l>αὐχμεῖς αἰσχρῶς.</l>
</sp>
<sp>
<speaker>Δίκαιος Λόγος</speaker>
<l>σὺ δέ γʼ εὖ πράττεις.</l>
<l n="921">καίτοι πρότερόν γʼ ἐπτώχευες,</l>
<l>Τήλεφος εἶναι Μυσὸς φάσκων,</l>
<l>ἐκ πηριδίου</l>
<l>γνώμας τρώγων Πανδελετείους.</l>
</sp>
<sp>
<speaker>Ἄδικος Λόγος</speaker>
<l n="925">ὤμοι σοφίας —</l>
</sp>
<sp>
<speaker>Δίκαιος Λόγος</speaker>
<l>ὤμοι μανίας —</l>
</sp>
<sp>
<speaker>Ἄδικος Λόγος</speaker>
<l>ἧς ἐμνήσθης —</l>
</sp>
<sp>
<speaker>Δίκαιος Λόγος</speaker>
<l>τῆς σῆς, πόλεώς θʼ ἥτις σε τρέφει</l>
<l>λυμαινόμενον τοῖς μειρακίοις.</l>
</sp>
<sp>
<speaker>Ἄδικος Λόγος</speaker>
<l>οὐχὶ διδάξεις τοῦτον Κρόνος ὤν.</l>
</sp>
<sp>
<speaker>Δίκαιος Λόγος</speaker>
<l n="930">εἴπερ γʼ αὐτὸν σωθῆναι χρὴ</l>
<l>καὶ μὴ λαλιὰν μόνον ἀσκῆσαι.</l>
</sp>
<sp>
<speaker>Ἄδικος Λόγος</speaker>
<l>δεῦρʼ ἴθι, τοῦτον δʼ ἔα μαίνεσθαι.</l>
</sp>
<sp>
<speaker>Δίκαιος Λόγος</speaker>
<l>κλαύσει, τὴν χεῖρʼ ἢν ἐπιβάλλῃς.</l>
</sp>
<sp>
<speaker>Χορός</speaker>
<l>παύσασθε μάχης καὶ λοιδορίας.</l>
<l n="935">ἀλλʼ ἐπίδειξαι σύ τε τοὺς προτέρους</l>
<l>ἅττʼ ἐδίδασκες, σύ τε τὴν καινὴν</l>
<l>παίδευσιν, ὅπως ἂν ἀκούσας σφῷν</l>
<l>ἀντιλεγόντοιν κρίνας φοιτᾷ.</l>
</sp>
<sp>
<speaker>Δίκαιος Λόγος</speaker>
<l>δρᾶν ταῦτʼ ἐθέλω.</l>
</sp>
<sp>
<speaker>Ἄδικος Λόγος</speaker>
<l>κἄγωγʼ ἐθέλω.</l>
</sp>
<sp>
<speaker>Χορός</speaker>
<l n="940">φέρε δὴ πότερος λέξει πρότερος;</l>
</sp>
<sp>
<speaker>Ἄδικος Λόγος</speaker>
<l>τούτῳ δώσω·</l>
<l>κᾆτʼ ἐκ τούτων ὧν ἂν λέξῃ</l>
<l>ῥηματίοισιν καινοῖς αὐτὸν</l>
<l>καὶ διανοίαις κατατοξεύσω.</l>
<l n="945">τὸ τελευταῖον δʼ, ἢν ἀναγρύζῃ,</l>
<l>τὸ πρόσωπον ἅπαν καὶ τὠφθαλμὼ</l>
<l>κεντούμενος ὥσπερ ὑπʼ ἀνθρηνῶν</l>
<l>ὑπὸ τῶν γνωμῶν ἀπολεῖται.<milestone ed="p" n="949" unit="card"/>
</l>
</sp>
</div2>
<div2 type="strophe">
<sp>
<speaker>Χορός</speaker>
<l>νῦν δείξετον τὼ πισύνω τοῖς περιδεξίοισι</l>
<l>λόγοισι καὶ φροντίσι καὶ γνωμοτύποις μερίμναις,</l>
<l>ὁπότερος αὐτοῖν λέγων ἀμείνων φανήσεται.</l>
<l n="955">νῦν γὰρ ἅπας ἐνθάδε κίνδυνος ἀνεῖται σοφίας,</l>
<l>ἧς πέρι τοῖς ἐμοῖς φίλοις ἐστὶν ἀγὼν μέγιστος.<milestone ed="p" n="959" unit="card"/>
</l>
</sp>
</div2>
<div2 type="katakeleusmenos">
<sp>
<speaker>Χορός</speaker>
<l n="959">ἀλλʼ ὦ πολλοῖς τοὺς πρεσβυτέρους ἤθεσι χρηστοῖς στεφανώσας,</l>
<l>ῥῆξον φωνὴν ᾗτινι χαίρεις, καὶ τὴν σαυτοῦ φύσιν εἰπέ.<milestone ed="p" n="961" unit="card"/>
</l>
</sp>
</div2>
<div2 type="epirrheme">
<sp>
<speaker>Δίκαιος Λόγος</speaker>
<l n="961">λέξω τοίνυν τὴν ἀρχαίαν παιδείαν ὡς διέκειτο,</l>
<l>ὅτʼ ἐγὼ τὰ δίκαια λέγων ἤνθουν καὶ σωφροσύνη ʼνενόμιστο.</l>
<l>πρῶτον μὲν ἔδει παιδὸς φωνὴν γρύξαντος μηδὲν ἀκοῦσαι·</l>
<l>εἶτα βαδίζειν ἐν ταῖσιν ὁδοῖς εὐτάκτως ἐς κιθαριστοῦ</l>
<l>τοὺς κωμήτας γυμνοὺς ἁθρόους, κεἰ κριμνώδη κατανείφοι.</l>
<l n="966">εἶτʼ αὖ προμαθεῖν ᾆσμʼ ἐδίδασκεν τὼ μηρὼ μὴ ξυνέχοντας,</l>
<l>ἢ <q direct="unspecified">Παλλάδα περσέπολιν δεινὰν</q> ἢ <q direct="unspecified">τηλέπορόν τι βόαμα,</q>
</l>
<l>ἐντειναμένους τὴν ἁρμονίαν, ἣν οἱ πατέρες παρέδωκαν.</l>
<l>εἰ δέ τις αὐτῶν βωμολοχεύσαιτʼ ἢ κάμψειέν τινα καμπήν,</l>
<l>οἵας οἱ νῦν τὰς κατὰ Φρῦνιν ταύτας τὰς δυσκολοκάμπτους,</l>
<l>ἐπετρίβετο τυπτόμενος πολλὰς ὡς τὰς Μούσας ἀφανίζων.</l>
<l>ἐν παιδοτρίβου δὲ καθίζοντας τὸν μηρὸν ἔδει προβαλέσθαι</l>
<l>τοὺς παῖδας, ὅπως τοῖς ἔξωθεν μηδὲν δείξειαν ἀπηνές·</l>
<l n="975">εἶτʼ αὖ πάλιν αὖθις ἀνιστάμενον συμψῆσαι, καὶ προνοεῖσθαι</l>
<l>εἴδωλον τοῖσιν ἐρασταῖσιν τῆς ἥβης μὴ καταλείπειν.</l>
<l>ἠλείψατο δʼ ἂν τοὐμφαλοῦ οὐδεὶς παῖς ὑπένερθεν τότʼ ἄν, ὥστε</l>
<l>τοῖς αἰδοίοισι δρόσος καὶ χνοῦς ὥσπερ μήλοισιν ἐπήνθει·</l>
<l>οὐδʼ ἂν μαλακὴν φυρασάμενος τὴν φωνὴν πρὸς τὸν ἐραστὴν</l>
<l n="980">αὐτὸς ἑαυτὸν προαγωγεύων τοῖς ὀφθαλμοῖς ἐβάδιζεν,</l>
<l>οὐδʼ ἀνελέσθαι δειπνοῦντʼ ἐξῆν καὶ κεφάλαιον ῥαφανῖδος,</l>
<l>οὐδʼ ἄννηθον τῶν πρεσβυτέρων ἁρπάζειν οὐδὲ σέλινον,</l>
<l>οὐδʼ ὀψοφαγεῖν οὐδὲ κιχλίζειν οὐδʼ ἴσχειν τὼ πόδʼ ἐναλλάξ.</l>
</sp>
<sp>
<speaker>Ἄδικος Λόγος</speaker>
<l>ἀρχαῖά γε καὶ Διιπολιώδη καὶ τεττίγων ἀνάμεστα</l>
<l n="985">καὶ Κηκείδου καὶ Βουφονίων.<milestone ed="p" n="986" unit="card"/>
</l>
</sp>
<sp>
<speaker>Δίκαιος Λόγος</speaker>
<l>ἀλλʼ οὖν ταῦτʼ ἐστὶν ἐκεῖνα,</l>
<l>ἐξ ὧν ἄνδρας Μαραθωνομάχας ἡμὴ παίδευσις ἔθρεψεν.</l>
<l>σὺ δὲ τοὺς νῦν εὐθὺς ἐν ἱματίοισι διδάσκεις ἐντετυλίχθαι·</l>
<l>ὥστε μʼ ἀπάγχεσθʼ, ὅταν ὀρχεῖσθαι Παναθηναίοις δέον αὐτοὺς</l>
<l>τὴν ἀσπίδα τῆς κωλῆς προέχων ἀμελῇ τῆς Τριτογενείας.</l>
<l n="990">πρὸς ταῦτʼ ὦ μειράκιον θαρρῶν ἐμὲ τὸν κρείττω λόγον αἱροῦ·</l>
<l>κἀπιστήσει μισεῖν ἀγορὰν καὶ βαλανείων ἀπέχεσθαι,</l>
<l>καὶ τοῖς αἰσχροῖς αἰσχύνεσθαι, κἂν σκώπτῃ τίς σε φλέγεσθαι·</l>
<l>καὶ τῶν θάκων τοῖς πρεσβυτέροις ὑπανίστασθαι προσιοῦσιν,</l>
<l>καὶ μὴ περὶ τοὺς σαυτοῦ γονέας σκαιουργεῖν, ἄλλο τε μηδὲν</l>
<l n="995">αἰσχρὸν ποιεῖν, ὅτι τῆς αἰδοῦς μέλλεις τἄγαλμʼ ἀναπλάττειν·</l>
<l>μηδʼ εἰς ὀρχηστρίδος εἰσᾴττειν, ἵνα μὴ πρὸς ταῦτα κεχηνὼς</l>
<l>μήλῳ βληθεὶς ὑπὸ πορνιδίου τῆς εὐκλείας ἀποθραυσθῇς·</l>
<l>μηδʼ ἀντειπεῖν τῷ πατρὶ μηδέν, μηδʼ Ἰαπετὸν καλέσαντα</l>
<l>μνησικακῆσαι τὴν ἡλικίαν ἐξ ἧς ἐνεοττοτροφήθης.<milestone ed="p" n="1000" unit="card"/>
</l>
</sp>
<sp>
<speaker>Ἄδικος Λόγος</speaker>
<l n="1000">εἰ ταῦτʼ ὦ μειράκιον πείσει τούτῳ, νὴ τὸν Διόνυσον</l>
<l>τοῖς Ἱπποκράτους υἱέσιν εἴξεις καὶ σε καλοῦσι βλιτομάμμαν.</l>
</sp>
<sp>
<speaker>Δίκαιος Λόγος</speaker>
<l>ἀλλʼ οὖν λιπαρός γε καὶ εὐανθὴς ἐν γυμνασίοις διατρίψεις,</l>
<l>οὐ στωμύλλων κατὰ τὴν ἀγορὰν τριβολεκτράπελʼ οἷάπερ οἱ νῦν,</l>
<l>οὐδʼ ἑλκόμενος περὶ πραγματίου γλισχραντιλογεξεπιτρίπτου·</l>
<l n="1005">ἀλλʼ εἰς Ἀκαδήμειαν κατιὼν ὑπὸ ταῖς μορίαις ἀποθρέξει</l>
<l>στεφανωσάμενος καλάμῳ λευκῷ μετὰ σώφρονος ἡλικιώτου,</l>
<l>μίλακος ὄζων καὶ ἀπραγμοσύνης καὶ λεύκης φυλλοβολούσης,</l>
<l>ἦρος ἐν ὥρᾳ χαίρων, ὁπόταν πλάτανος πτελέᾳ ψιθυρίζῃ.<milestone ed="p" n="1009" unit="card"/>
</l>
</sp>
</div2>
<div2 type="pnigos">
<sp>
<speaker>Δίκαιος Λόγος</speaker>
<l>ἢν ταῦτα ποιῇς ἁγὼ φράζω,</l>
<l n="1010">καὶ πρὸς τούτοις προσέχῃς τὸν νοῦν,</l>
<l>ἕξεις ἀεὶ</l>
<l>στῆθος λιπαρόν, χροιὰν λαμπράν,</l>
<l>ὤμους μεγάλους, γλῶτταν βαιάν,</l>
<l>πυγὴν μεγάλην, πόσθην μικράν.</l>
<l n="1015">ἢν δʼ ἅπερ οἱ νῦν ἐπιτηδεύῃς,</l>
<l>πρῶτα μὲν ἕξεις</l>
<l>χροιὰν ὠχράν, ὤμους μικρούς,</l>
<l>στῆθος λεπτόν, γλῶτταν μεγάλην,</l>
<l>πυγὴν μικράν, κωλῆν μεγάλην,</l>
<l>ψήφισμα μακρόν, καὶ σʼ ἀναπείσει</l>
<l n="1020">τὸ μὲν αἰσχρὸν ἅπαν καλὸν ἡγεῖσθαι,</l>
<l>τὸ καλὸν δʼ αἰσχρόν·</l>
<l>καὶ πρὸς τούτοις τῆς Ἀντιμάχου</l>
<l n="1023">καταπυγοσύνης ἀναπλήσει.<milestone ed="p" n="1024" unit="card"/>
</l>
</sp>
</div2>
<div2 type="antistrophe">
<sp>
<speaker>Χορός</speaker>
<l>ὦ καλλίπυργον σοφίαν κλεινοτάτην ἐπασκῶν,</l>
<l>ὡς ἡδύ σου τοῖσι λόγοις σῶφρον ἔπεστιν ἄνθος.</l>
<l>†εὐδαίμονες δʼ ἦσαν ἄρʼ οἱ ζῶντες τότʼ ἐπὶ</l>
<l>τῶν προτέρων†· πρὸς τάδε σʼ ὦ κομψοπρεπῆ μοῦσαν ἔχων,</l>
<l n="1031">δεῖ σε λέγειν τι καινόν, ὡς ηὐδοκίμηκεν ἁνήρ.<milestone ed="p" n="1034" unit="card"/>
</l>
</sp>
</div2>
<div2 type="antikatakeleusmenos">
<sp>
<speaker>Χορός</speaker>
<l>δεινῶν δέ σοι βουλευμάτων ἔοικε δεῖν πρὸς αὐτόν,</l>
<l n="1035">εἴπερ τὸν ἄνδρʼ ὑπερβαλεῖ καὶ μὴ γέλωτʼ ὀφλήσεις.<milestone ed="p" n="1036" unit="card"/>
</l>
</sp>
</div2>
<div2 type="antepirrheme">
<sp>
<speaker>Ἄδικος Λόγος</speaker>
<l>καὶ μὴν πάλαι γʼ ἐπνιγόμην τὰ σπλάγχνα κἀπεθύμουν</l>
<l>ἅπαντα ταῦτʼ ἐναντίαις γνώμαισι συνταράξαι.</l>
<l>ἐγὼ γὰρ ἥττων μὲν λόγος διʼ αὐτὸ τοῦτʼ ἐκλήθην</l>
<l>ἐν τοῖσι φροντισταῖσιν, ὅτι πρώτιστος ἐπενόησα</l>
<l n="1040">τοῖσιν νόμοις καὶ ταῖς δίκαις τἀναντίʼ ἀντιλέξαι.</l>
<l>καὶ τοῦτο πλεῖν ἢ μυρίων ἔστʼ ἄξιον στατήρων,</l>
<l>αἱρούμενον τοὺς ἥττονας λόγους ἔπειτα νικᾶν.</l>
<l>σκέψαι δὲ τὴν παίδευσιν ᾗ πέποιθεν ὡς ἐλέγξω,</l>
<l>ὅστις σε θερμῷ φησι λοῦσθαι πρῶτον οὐκ ἐάσειν.</l>
<l n="1045">καίτοι τίνα γνώμην ἔχων ψέγεις τὰ θερμὰ λουτρά;</l>
</sp>
<sp>
<speaker>Δίκαιος Λόγος</speaker>
<l>ὁτιὴ κάκιστόν ἐστι καὶ δειλὸν ποιεῖ τὸν ἄνδρα.</l>
</sp>
<sp>
<speaker>Ἄδικος Λόγος</speaker>
<l>ἐπίσχες· εὐθὺς γάρ σʼ ἔχω μέσον λαβὼν ἄφυκτον.</l>
<l>καί μοι φράσον, τῶν τοῦ Διὸς παίδων τίνʼ ἄνδρʼ ἄριστον</l>
<l>ψυχὴν νομίζεις, εἰπέ, καὶ πλείστους πόνους πονῆσαι.</l>
</sp>
<sp>
<speaker>Δίκαιος Λόγος</speaker>
<l n="1050">ἐγὼ μὲν οὐδένʼ Ἡρακλέους βελτίονʼ ἄνδρα κρίνω.</l>
</sp>
<sp>
<speaker>Ἄδικος Λόγος</speaker>
<l>ποῦ ψυχρὰ δῆτα πώποτʼ εἶδες Ἡράκλεια λουτρά;</l>
<l>καίτοι τίς ἀνδρειότερος ἦν;</l>
</sp>
<sp>
<speaker>Δίκαιος Λόγος</speaker>
<l>ταῦτʼ ἐστὶ ταῦτʼ ἐκεῖνα,</l>
<l>ἃ τῶν νεανίσκων ἀεὶ διʼ ἡμέρας λαλούντων</l>
<l>πλῆρες τὸ βαλανεῖον ποιεῖ, κενὰς δὲ τὰς παλαίστρας.</l>
</sp>
<sp>
<speaker>Ἄδικος Λόγος</speaker>
<l n="1055">εἶτʼ ἐν ἀγορᾷ τὴν διατριβὴν ψέγεις· ἐγὼ δʼ ἐπαινῶ.</l>
<l>εἰ γὰρ πονηρὸν ἦν, Ὅμηρος οὐδέποτʼ ἂν ἐποίει</l>
<l>τὸν Νέστορʼ ἀγορητὴν ἂν οὐδὲ τοὺς σοφοὺς ἅπαντας.</l>
<l>ἄνειμι δῆτʼ ἐντεῦθεν ἐς τὴν γλῶτταν, ἣν ὁδὶ μὲν</l>
<l>οὔ φησι χρῆναι τοὺς νέους ἀσκεῖν, ἐγὼ δέ φημι.</l>
<l n="1060">καὶ σωφρονεῖν αὖ φησι χρῆναι· δύο κακὼ μεγίστω.</l>
<l>ἐπεὶ σὺ διὰ τὸ σωφρονεῖν τῷ πώποτʼ εἶδες ἤδη</l>
<l>ἀγαθάν τι γενόμενον, φράσον, καί μʼ ἐξέλεγξον εἰπών.</l>
</sp>
<sp>
<speaker>Δίκαιος Λόγος</speaker>
<l>πολλοῖς. ὁ γοῦν Πηλεὺς ἔλαβε διὰ τοῦτο τὴν μάχαιραν.</l>
</sp>
<sp>
<speaker>Ἄδικος Λόγος</speaker>
<l>μάχαιραν; ἀστεῖόν γε κέρδος ἔλαβεν ὁ κακοδαίμων.</l>
<l n="1065">Ὑπέρβολος δʼ οὑκ τῶν λύχνων πλεῖν ἢ τάλαντα πολλὰ</l>
<l>εἴληφε διὰ πονηρίαν, ἀλλʼ οὐ μὰ Δίʼ οὐ μάχαιραν.<milestone ed="p" n="1067" unit="card"/>
</l>
</sp>
<sp>
<speaker>Δίκαιος Λόγος</speaker>
<l>καὶ τὴν Θέτιν γʼ ἔγημε διὰ τὸ σωφρονεῖν ὁ Πηλεύς.</l>
</sp>
<sp>
<speaker>Ἄδικος Λόγος</speaker>
<l>κᾆτʼ ἀπολιποῦσά γʼ αὐτὸν ᾤχετʼ· οὐ γὰρ ἦν ὑβριστὴς</l>
<l>οὐδʼ ἡδὺς ἐν τοῖς στρώμασιν τὴν νύκτα παννυχίζειν·</l>
<l n="1070">γυνὴ δὲ σιναμωρουμένη χαίρει· σὺ δʼ εἶ Κρόνιππος.</l>
<l>σκέψαι γὰρ ὦ μειράκιον ἐν τῷ σωφρονεῖν ἅπαντα</l>
<l>ἅνεστιν, ἡδονῶν θʼ ὅσων μέλλεις ἀποστερεῖσθαι,</l>
<l>παίδων γυναικῶν κοττάβων ὄψων πότων κιχλισμῶν.</l>
<l>καίτοι τί σοι ζῆν ἄξιον, τούτων ἐὰν στερηθῇς;</l>
<l n="1075">εἶεν. πάρειμʼ ἐντεῦθεν ἐς τὰς τῆς φύσεως ἀνάγκας.</l>
<l>ἥμαρτες, ἠράσθης, ἐμοίχευσάς τι, κᾆτʼ ἐλήφθης·</l>
<l>ἀπόλωλας· ἀδύνατος γὰρ εἶ λέγειν. ἐμοὶ δʼ ὁμιλῶν</l>
<l>χρῶ τῇ φύσει, σκίρτα, γέλα, νόμιζε μηδὲν αἰσχρόν.</l>
<l>μοιχὸς γὰρ ἢν τύχῃς ἁλούς, τάδʼ ἀντερεῖς πρὸς αὐτόν,</l>
<l n="1080">ὡς οὐδὲν ἠδίκηκας· εἶτʼ ἐς τὸν Δίʼ ἐπανενεγκεῖν,</l>
<l>κἀκεῖνος ὡς ἥττων ἔρωτός ἐστι καὶ γυναικῶν·</l>
<l>καίτοι σὺ θνητὸς ὢν θεοῦ πῶς μεῖζον ἂν δύναιο;</l>
</sp>
<sp>
<speaker>Δίκαιος Λόγος</speaker>
<l>τί δʼ ἢν ῥαφανιδωθῇ πιθόμενός σοι τέφρᾳ τε τιλθῇ,</l>
<l>ἕξει τινὰ γνώμην λέγειν τὸ μὴ εὐρύπρωκτος εἶναι;</l>
</sp>
<sp>
<speaker>Ἄδικος Λόγος</speaker>
<l n="1085">ἢν δʼ εὐρύπρωκτος ᾖ, τί πείσεται κακόν;<milestone ed="p" n="1086" unit="card"/>
</l>
</sp>
</div2>
<div2 type="antipnigos">
<sp>
<speaker>Δίκαιος Λόγος</speaker>
<l>τί μὲν οὖν ἂν ἔτι μεῖζον πάθοι τούτου ποτέ;</l>
</sp>
<sp>
<speaker>Ἄδικος Λόγος</speaker>
<l>τί δῆτʼ ἐρεῖς, ἢν τοῦτο νικηθῇς ἐμοῦ;</l>
</sp>
<sp>
<speaker>Δίκαιος Λόγος</speaker>
<l>σιγήσομαι. τί δʼ ἄλλο;</l>
</sp>
<sp>
<speaker>Ἄδικος Λόγος</speaker>
<l>φέρε δή μοι φράσον·</l>
<l>συνηγοροῦσιν ἐκ τίνων;</l>
</sp>
<sp>
<speaker>Δίκαιος Λόγος</speaker>
<l n="1090">ἐξ εὐρυπρώκτων.</l>
</sp>
<sp>
<speaker>Ἄδικος Λόγος</speaker>
<l>πείθομαι.</l>
<l>τί δαί; τραγῳδοῦσʼ ἐκ τίνων;</l>
</sp>
<sp>
<speaker>Δίκαιος Λόγος</speaker>
<l>ἐξ εὐρυπρώκτων.</l>
</sp>
<sp>
<speaker>Ἄδικος Λόγος</speaker>
<l>εὖ λέγεις.</l>
<l>δημηγοροῦσι δʼ ἐκ τίνων;</l>
</sp>
<sp>
<speaker>Δίκαιος Λόγος</speaker>
<l>ἐξ εὐρυπρώκτων.</l>
</sp>
<sp>
<speaker>Ἄδικος Λόγος</speaker>
<l>ἆρα δῆτʼ</l>
<l n="1095">ἔγνωκας ὡς οὐδὲν λέγεις;</l>
<l>καὶ τῶν θεατῶν ὁπότεροι</l>
<l>πλείους σκόπει.</l>
</sp>
<sp>
<speaker>Δίκαιος Λόγος</speaker>
<l>καὶ δὴ σκοπῶ.</l>
</sp>
<sp>
<speaker>Ἄδικος Λόγος</speaker>
<l n="1097b">τί δῆθʼ ὁρᾷς;</l>
</sp>
<sp>
<speaker>Δίκαιος Λόγος</speaker>
<l>πολὺ πλείονας νὴ τοὺς θεοὺς</l>
<l>τοὺς εὐρυπρώκτους· τουτονὶ</l>
<l n="1100">γοῦν οἶδʼ ἐγὼ κἀκεινονὶ</l>
<l>καὶ τὸν κομήτην τουτονί.</l>
</sp>
<sp>
<speaker>Ἄδικος Λόγος</speaker>
<l n="1101b">τί δῆτʼ ἐρεῖς;</l>
</sp>
<sp>
<speaker>Δίκαιος Λόγος</speaker>
<l>ἡττήμεθʼ· ὦ κινούμενοι</l>
<l>πρὸς τῶν θεῶν δέξασθέ μου</l>
<l n="1103b">θοἰμάτιον, ὡς</l>
<l>ἐξαυτομολῶ πρὸς ὑμᾶς.<milestone ed="p" n="1105" unit="card"/>
</l>
</sp>
</div2>
</div1>
<div1 type="Episode">
<sp>
<speaker>Σωκράτης</speaker>
<l n="1105">τί δῆτα; πότερα τοῦτον ἀπάγεσθαι λαβὼν</l>
<l>βούλει τὸν υἱόν, ἢ διδάσκω σοι λέγειν;</l>
</sp>
<sp>
<speaker>Στρεψιάδης</speaker>
<l>δίδασκε καὶ κόλαζε καὶ μέμνησʼ ὅπως</l>
<l>εὖ μοι στομώσεις αὐτόν, ἐπὶ μὲν θάτερα</l>
<l>οἷον δικιδίοις, τὴν δʼ ἑτέραν αὐτοῦ γνάθον</l>
<l n="1110">στόμωσον οἵαν ἐς τὰ μείζω πράγματα.</l>
</sp>
<sp>
<speaker>Σωκράτης</speaker>
<l>ἀμέλει κομιεῖ τοῦτον σοφιστὴν δεξιόν.</l>
</sp>
<sp>
<speaker>Φειδιππίδης</speaker>
<l>ὠχρὸν μὲν οὖν οἶμαί γε καὶ κακοδαίμονα.<milestone ed="p" n="1113" unit="card"/>
</l>
</sp>
</div1>
<div1 type="Parabasis">
<div2 type="prelude">
<sp>
<speaker>Χορός</speaker>
<l>χωρεῖτέ νυν. οἶμαι δέ σοι</l>
<l>ταῦτα μεταμελήσειν.<milestone ed="p" n="1115" unit="card"/>
</l>
</sp>
</div2>
<div2 type="epirrheme">
<sp>
<speaker>Χορός</speaker>
<l n="1115">τοὺς κριτὰς ἃ κερδανοῦσιν, ἤν τι τόνδε τὸν χορὸν</l>
<l>ὠφελῶσʼ ἐκ τῶν δικαίων, βουλόμεσθʼ ἡμεῖς φράσαι.</l>
<l>πρῶτα μὲν γάρ, ἢν νεᾶν βούλησθʼ ἐν ὥρᾳ τοὺς ἀγρούς,</l>
<l>ὕσομεν πρώτοισιν ὑμῖν, τοῖσι δʼ ἄλλοις ὕστερον.</l>
<l>εἶτα τὸν καρπὸν τεκούσας ἀμπέλους φυλάξομεν,</l>
<l n="1120">ὥστε μήτʼ αὐχμὸν πιέζειν μήτʼ ἄγαν ἐπομβρίαν.</l>
<l>ἢν δʼ ἀτιμάσῃ τις ἡμᾶς θνητὸς ὢν οὔσας θεάς,</l>
<l>προσεχέτω τὸν νοῦν, πρὸς ἡμῶν οἷα πείσεται κακά,</l>
<l>λαμβάνων οὔτʼ οἶνον οὔτʼ ἄλλʼ οὐδὲν ἐκ τοῦ χωρίου.</l>
<l>ἡνίκʼ ἂν γὰρ αἵ τʼ ἐλαῖαι βλαστάνωσʼ αἵ τʼ ἄμπελοι,</l>
<l n="1125">ἀποκεκόψονται· τοιαύταις σφενδόναις παιήσομεν.</l>
<l>ἢν δὲ πλινθεύοντʼ ἴδωμεν, ὕσομεν καὶ τοῦ τέγους</l>
<l>τὸν κέραμον αὐτοῦ χαλάζαις στρογγύλαις συντρίψομεν.</l>
<l>κἂν γαμῇ ποτʼ αὐτὸς ἢ τῶν ξυγγενῶν ἢ τῶν φίλων,</l>
<l>ὕσομεν τὴν νύκτα πᾶσαν· ὥστʼ ἴσως βουλήσεται</l>
<l n="1130">κἂν ἐν Αἰγύπτῳ τυχεῖν ὢν μᾶλλον ἢ κρῖναι κακῶς.<milestone ed="p" n="1131" unit="card"/>
</l>
</sp>
</div2>
</div1>
<div1 type="Lyric-Scene">
<sp>
<speaker>Στρεψιάδης</speaker>
<l>πέμπτη, τετράς, τρίτη, μετὰ ταύτην δευτέρα,</l>
<l>εἶθʼ ἣν ἐγὼ μάλιστα πασῶν ἡμερῶν</l>
<l>δέδοικα καὶ πέφρικα καὶ βδελύττομαι,</l>
<l>εὐθὺς μετὰ ταύτην ἔσθʼ ἕνη τε καὶ νέα.</l>
<l n="1135">πᾶς γάρ τις ὀμνὺς οἷς ὀφείλων τυγχάνω,</l>
<l>θείς μοι πρυτανεῖʼ ἀπολεῖν μέ φησι κἀξολεῖν,</l>
<l>κἀμοῦ μέτριά τε καὶ δίκαιʼ αἰτουμένου,</l>
<l>‘ὦ δαιμόνιε τὸ μέν τι νυνὶ μὴ λάβῃς,</l>
<l>τὸ δʼ ἀναβαλοῦ μοι, τὸ δʼ ἄφεσ’, οὔ φασίν ποτε</l>
<l n="1140">οὕτως ἀπολήψεσθʼ, ἀλλὰ λοιδοροῦσί με</l>
<l>ὡς ἄδικός εἰμι, καὶ δικάσεσθαί φασί μοι.</l>
<l>νῦν οὖν δικαζέσθων· ὀλίγον γάρ μοι μέλει,</l>
<l>εἴπερ μεμάθηκεν εὖ λέγειν Φειδιππίδης.</l>
<l>τάχα δʼ εἴσομαι κόψας τὸ φροντιστήριον.</l>
<l n="1145">παῖ, ἠμί, παῖ παῖ.</l>
</sp>
<sp>
<speaker>Σωκράτης</speaker>
<l>Στρεψιάδην ἀσπάζομαι.</l>
</sp>
<sp>
<speaker>Στρεψιάδης</speaker>
<l>κἄγωγέ σʼ· ἀλλὰ τουτονὶ πρῶτον λαβέ·</l>
<l>χρὴ γὰρ ἐπιθαυμάζειν τι τὸν διδάσκαλον.</l>
<l>καί μοι τὸν υἱὸν εἰ μεμάθηκε τὸν λόγον</l>
<l>ἐκεῖνον εἴφʼ ὃν ἀρτίως εἰσήγαγες.</l>
</sp>
<sp>
<speaker>Σωκράτης</speaker>
<l n="1150">μεμάθηκεν.</l>
</sp>
<sp>
<speaker>Στρεψιάδης</speaker>
<l>εὖ γʼ ὦ παμβασίλειʼ Ἀπαιόλη.</l>
</sp>
<sp>
<speaker>Σωκράτης</speaker>
<l>ὥστʼ ἀποφύγοις ἂν ἥντινʼ ἂν βούλῃ δίκην.</l>
</sp>
<sp>
<speaker>Στρεψιάδης</speaker>
<l>κεἰ μάρτυρες παρῆσαν, ὅτʼ ἐδανειζόμην;</l>
</sp>
<sp>
<speaker>Σωκράτης</speaker>
<l>πολλῷ γε μᾶλλον, κἂν παρῶσι χίλιοι.<milestone ed="p" n="1154" unit="card"/>
</l>
</sp>
<div2 type="lyric">
<sp>
<speaker>Στρεψιάδης</speaker>
<l>βοάσομαί τἄρα τὰν ὑπέρτονον</l>
<l n="1155">βοάν. ἰὼ κλάετʼ ὦ ʼβολοστάται</l>
<l>αὐτοί τε καὶ τἀρχαῖα καὶ τόκοι τόκων·</l>
<l>οὐδὲν γὰρ ἄν με φλαῦρον ἐργάσαισθʼ ἔτι,</l>
<l>οἷος ἐμοὶ τρέφεται</l>
<l>τοῖσδʼ ἐνὶ δώμασι παῖς,</l>
<l n="1160">ἀμφήκει γλώττῃ λάμπων,</l>
<l>πρόβολος ἐμός, σωτὴρ δόμοις, ἐχθροῖς βλάβη,</l>
<l>λυσανίας πατρῴων μεγάλων κακῶν·</l>
<l>ὃν κάλεσον τρέχων ἔνδοθεν ὡς ἐμέ.</l>
</sp>
<sp>
<speaker>Σωκράτης</speaker>
<l n="1165">ὦ τέκνον ὦ παῖ ἔξελθʼ οἴκων,</l>
<l>ἄιε σοῦ πατρός.</l>
<l>ὅδʼ ἐκεῖνος ἀνήρ.</l>
</sp>
<sp>
<speaker>Στρεψιάδης</speaker>
<l>ὦ φίλος ὦ φίλος.</l>
</sp>
<sp>
<speaker>Σωκράτης</speaker>
<l>ἄπιθι συλλαβών.<milestone ed="p" n="1170" unit="card"/>
</l>
</sp>
<sp>
<speaker>Στρεψιάδης</speaker>
<l n="1170">ἰὼ ἰὼ τέκνον, ἰὼ ἰοῦ ἰοῦ.</l>
<l>ὡς ἥδομαί σου πρῶτα τὴν χρόαν ἰδών.</l>
<l>νῦν μέν γʼ ἰδεῖν εἶ πρῶτον ἐξαρνητικὸς</l>
<l>κἀντιλογικός, καὶ τοῦτο τοὐπιχώριον</l>
<l>ἀτεχνῶς ἐπανθεῖ, τὸ <q direct="unspecified">τί λέγεις σύ;</q> καὶ δοκεῖν</l>
<l n="1175">ἀδικοῦντʼ ἀδικεῖσθαι καὶ κακουργοῦντʼ οἶδʼ ὅτι·</l>
<l>ἐπὶ τοῦ προσώπου τʼ ἐστὶν Ἀττικὸν βλέπος.</l>
<l>νῦν οὖν ὅπως σώσεις μʼ, ἐπεὶ κἀπώλεσας.</l>
</sp>
</div2>
<div2 type="iambics">
<sp>
<speaker>Φειδιππίδης</speaker>
<l>φοβεῖ δὲ δὴ τί;</l>
</sp>
<sp>
<speaker>Στρεψιάδης</speaker>
<l>τὴν ἕνην τε καὶ νέαν.</l>
</sp>
<sp>
<speaker>Φειδιππίδης</speaker>
<l>ἕνη γάρ ἐστι καὶ νέα τις ἡμέρα;</l>
</sp>
<sp>
<speaker>Στρεψιάδης</speaker>
<l n="1180">εἰς ἥν γε θήσειν τὰ πρυτανεῖά φασί μοι.</l>
</sp>
<sp>
<speaker>Φειδιππίδης</speaker>
<l>ἀπολοῦσʼ ἄρʼ αὔθʼ οἱ θέντες· οὐ γὰρ ἔσθʼ ὅπως</l>
<l>μίʼ ἡμέρα γένοιτʼ ἂν ἡμέρα δύο.</l>
</sp>
<sp>
<speaker>Στρεψιάδης</speaker>
<l>οὐκ ἂν γένοιτο;</l>
</sp>
<sp>
<speaker>Φειδιππίδης</speaker>
<l>πῶς γάρ; εἰ μή πέρ γʼ ἅμα</l>
<l>αὑτὴ γένοιτʼ ἂν γραῦς τε καὶ νέα γυνή.</l>
</sp>
<sp>
<speaker>Στρεψιάδης</speaker>
<l n="1185">καὶ μὴν νενόμισταί γʼ.</l>
</sp>
<sp>
<speaker>Φειδιππίδης</speaker>
<l>οὐ γάρ, οἶμαι, τὸν νόμον</l>
<l>ἴσασιν ὀρθῶς ὅ τι νοεῖ.</l>
</sp>
<sp>
<speaker>Στρεψιάδης</speaker>
<l>νοεῖ δὲ τί;</l>
</sp>
<sp>
<speaker>Φειδιππίδης</speaker>
<l>ὁ Σόλων ὁ παλαιὸς ἦν φιλόδημος τὴν φύσιν.</l>
</sp>
<sp>
<speaker>Στρεψιάδης</speaker>
<l>τουτὶ μὲν οὐδέν πω πρὸς ἕνην τε καὶ νέαν.</l>
</sp>
<sp>
<speaker>Φειδιππίδης</speaker>
<l>ἐκεῖνος οὖν τὴν κλῆσιν ἐς δύʼ ἡμέρας</l>
<l n="1190">ἔθηκεν, ἔς γε τὴν ἕνην τε καὶ νέαν,</l>
<l>ἵνʼ αἱ θέσεις γίγνοιντο τῇ νουμηνίᾳ.</l>
</sp>
<sp>
<speaker>Στρεψιάδης</speaker>
<l>ἵνα δὴ τί τὴν ἕνην προσέθηχʼ;</l>
</sp>
<sp>
<speaker>Φειδιππίδης</speaker>
<l>ἵνʼ ὦ μέλε</l>
<l>παρόντες οἱ φεύγοντες ἡμέρᾳ μιᾷ</l>
<l>πρότερον ἀπαλλάττοινθʼ ἑκόντες, εἰ δὲ μή,</l>
<l n="1195">ἕωθεν ὑπανιῷντο τῇ νουμηνία.</l>
</sp>
<sp>
<speaker>Στρεψιάδης</speaker>
<l>πῶς οὐ δέχονται δῆτα τῇ νουμηνίᾳ</l>
<l>ἁρχαὶ τὰ πρυτανεῖʼ, ἀλλʼ ἕνῃ τε καὶ νέᾳ;</l>
</sp>
<sp>
<speaker>Φειδιππίδης</speaker>
<l>ὅπερ οἱ προτένθαι γὰρ δοκοῦσί μοι ποιεῖν·</l>
<l>ὅπως τάχιστα τὰ πρυτανεῖʼ ὑφελοίατο,</l>
<l n="1200">διὰ τοῦτο προὐτένθευσαν ἡμέρᾳ μιᾷ.</l>
</sp>
<sp>
<speaker>Στρεψιάδης</speaker>
<l>εὖ γʼ· ὦ κακοδαίμονες, τί κάθησθʼ ἀβέλτεροι,</l>
<l>ἡμέτερα κέρδη τῶν σοφῶν ὄντες, λίθοι,</l>
<l>ἀριθμός, πρόβατʼ ἄλλως, ἀμφορῆς νενησμένοι;</l>
<l>ὥστʼ εἰς ἐμαυτὸν καὶ τὸν υἱὸν τουτονὶ</l>
<l n="1205">ἐπʼ εὐτυχίαισιν ᾀστέον μοὐγκώμιον.<milestone ed="p" n="1206" unit="card"/>
</l>
</sp>
</div2>
<div2 type="monody">
<sp>
<speaker>Στρεψιάδης</speaker>
<l>‘μάκαρ ὦ Στρεψίαδες,</l>
<l>αὐτός τʼ ἔφυς ὡς σοφὸς</l>
<l>χοἶον τὸν υἱὸν τρέφεις,’</l>
<l>φήσουσι δή μʼ οἱ φίλοι</l>
<l n="1210">χοἰ δημόται</l>
<l>ζηλοῦντες ἡνίκʼ ἂν σὺ νικᾷς λέγων τὰς δίκας.</l>
<l>ἀλλʼ εἰσάγων σε βούλομαι πρῶτον ἑστιᾶσαι.<milestone ed="p" n="1213" unit="card"/>
</l>
</sp>
</div2>
<div2 type="iambics">
<sp>
<speaker>Πασίας</speaker>
<l>εἶτʼ ἄνδρα τῶν αὑτοῦ τι χρὴ προϊέναι;</l>
<l>οὐδέποτέ γʼ, ἀλλὰ κρεῖττον εὐθὺς ἦν τότε</l>
<l n="1215">ἀπερυθριᾶσαι μᾶλλον ἢ σχεῖν πράγματα,</l>
<l>ὅτε τῶν ἐμαυτοῦ γʼ ἕνεκα νυνὶ χρημάτων</l>
<l>ἕλκω σε κλητεύσοντα, καὶ γενήσομαι</l>
<l>ἐχθρὸς ἔτι πρὸς τούτοισιν ἀνδρὶ δημότῃ.</l>
<l>ἀτὰρ οὐδέποτέ γε τὴν πατρίδα καταισχυνῶ</l>
<l n="1220">ζῶν, ἀλλὰ καλοῦμαι Στρεψιάδην —</l>
</sp>
<sp>
<speaker>Στρεψιάδης</speaker>
<l>τίς οὑτοσί;</l>
</sp>
<sp>
<speaker>Πασίας</speaker>
<l>ἐς τὴν ἕνην τε καὶ νέαν.</l>
</sp>
<sp>
<speaker>Στρεψιάδης</speaker>
<l>μαρτύρομαι,</l>
<l>ὅτι ἐς δύʼ εἶπεν ἡμέρας. τοῦ χρήματος;</l>
</sp>
<sp>
<speaker>Πασίας</speaker>
<l>τῶν δώδεκα μνῶν, ἃς ἔλαβες ὠνούμενος</l>
<l>τὸν ψαρὸν ἵππον.</l>
</sp>
<sp>
<speaker>Στρεψιάδης</speaker>
<l>ἵππον; οὐκ ἀκούετε;</l>
<l n="1225">ὃν πάντες ὑμεῖς ἴστε μισοῦνθʼ ἱππικήν.</l>
</sp>
<sp>
<speaker>Πασίας</speaker>
<l>καὶ νὴ Δίʼ ἀποδώσειν γʼ ἐπώμνυς τοὺς θεούς.</l>
</sp>
<sp>
<speaker>Στρεψιάδης</speaker>
<l>μὰ τὸν Δίʼ οὐ γάρ πω τότʼ ἐξηπίστατο</l>
<l>Φειδιππίδης μοι τὸν ἀκατάβλητον λόγον.</l>
</sp>
<sp>
<speaker>Πασίας</speaker>
<l n="1230">νῦν δὲ διὰ τοῦτʼ ἔξαρνος εἶναι διανοεῖ;</l>
</sp>
<sp>
<speaker>Στρεψιάδης</speaker>
<l>τί γὰρ ἄλλʼ ἂν ἀπολαύσαιμι τοῦ μαθήματος;</l>
</sp>
<sp>
<speaker>Πασίας</speaker>
<l>καὶ ταῦτʼ ἐθελήσεις ἀπομόσαι μοι τοὺς θεοὺς</l>
<l>ἵνʼ ἂν κελεύσω ʼγώ σε;</l>
</sp>
<sp>
<speaker>Στρεψιάδης</speaker>
<l>τοὺς ποίους θεούς;</l>
</sp>
<sp>
<speaker>Πασίας</speaker>
<l>τὸν Δία, τὸν Ἑρμῆν, τὸν Ποσειδῶ.</l>
</sp>
<sp>
<speaker>Στρεψιάδης</speaker>
<l>νὴ Δία</l>
<l n="1235">κἂν προσκαταθείην γʼ ὥστʼ ὀμόσαι τριώβολον.</l>
</sp>
<sp>
<speaker>Πασίας</speaker>
<l>ἀπόλοιο τοίνυν ἕνεκʼ ἀναιδείας ἔτι.</l>
</sp>
<sp>
<speaker>Στρεψιάδης</speaker>
<l>ἁλσὶν διασμηχθεὶς ὄναιτʼ ἂν οὑτοσί.</l>
</sp>
<sp>
<speaker>Πασίας</speaker>
<l>οἴμʼ ὡς καταγελᾷς.</l>
</sp>
<sp>
<speaker>Στρεψιάδης</speaker>
<l>ἓξ χοᾶς χωρήσεται.</l>
</sp>
<sp>
<speaker>Πασίας</speaker>
<l>οὔ τοι μὰ τὸν Δία τὸν μέγαν καὶ τοὺς θεοὺς</l>
<l n="1240">ἐμοῦ καταπροίξει.</l>
</sp>
<sp>
<speaker>Στρεψιάδης</speaker>
<l>θαυμασίως ἥσθην θεοῖς,</l>
<l>καὶ Ζεὺς γέλοιος ὀμνύμενος τοῖς εἰδόσιν.</l>
</sp>
<sp>
<speaker>Πασίας</speaker>
<l>ἦ μὴν σὺ τούτων τῷ χρόνῳ δώσεις δίκην.</l>
<l>ἀλλʼ εἴτʼ ἀποδώσεις μοι τὰ χρήματʼ εἴτε μή,</l>
<l>ἀπόπεμψον ἀποκρινάμενος.</l>
</sp>
<sp>
<speaker>Στρεψιάδης</speaker>
<l>ἔχε νυν ἥσυχος.</l>
<l n="1245">ἐγὼ γὰρ αὐτίκʼ ἀποκρινοῦμαί σοι σαφῶς.</l>
</sp>
<sp>
<speaker>Πασίας</speaker>
<l>τί σοι δοκεῖ δράσειν;</l>
</sp>
<sp>
<speaker>Μάρτυς</speaker>
<l>ἀποδώσειν μοι δοκεῖ.</l>
</sp>
<sp>
<speaker>Στρεψιάδης</speaker>
<l>ποῦ ʼσθʼ οὗτος ἁπαιτῶν με τἀργύριον; λέγε</l>
<l>τουτὶ τί ἔστι;</l>
</sp>
<sp>
<speaker>Πασίας</speaker>
<l>τοῦθʼ ὅ τι ἐστί; κάρδοπος.</l>
</sp>
<sp>
<speaker>Στρεψιάδης</speaker>
<l>ἔπειτʼ ἀπαιτεῖς τἀργύριον τοιοῦτος ὤν;</l>
<l n="1250">οὐκ ἂν ἀποδοίην οὐδʼ ἂν ὀβολὸν οὐδενί,</l>
<l>ὅστις καλέσειε κάρδοπον τὴν καρδόπην.</l>
</sp>
<sp>
<speaker>Πασίας</speaker>
<l>οὐκ ἄρʼ ἀποδώσεις;</l>
</sp>
<sp>
<speaker>Στρεψιάδης</speaker>
<l>οὐχ ὅσον γέ μʼ εἰδέναι.</l>
<l>οὔκουν ἀνύσας τι θᾶττον ἀπολιταργιεῖς</l>
<l>ἀπὸ τῆς θύρας;</l>
</sp>
<sp>
<speaker>Πασίας</speaker>
<l>ἄπειμι, καὶ τοῦτʼ ἴσθʼ ὅτι</l>
<l n="1255">θήσω πρυτανεῖʼ ἢ μηκέτι ζῴην ἐγώ.</l>
</sp>
<sp>
<speaker>Στρεψιάδης</speaker>
<l>καὶ προσαπολεῖς ἄρʼ αὐτὰ πρὸς ταῖς δώδεκα.</l>
<l>καίτοι σε τοῦτό γʼ οὐχὶ βούλομαι παθεῖν,</l>
<l>ὁτιὴ ʼκάλεσας εὐηθικῶς τὴν κάρδοπον.<milestone ed="p" n="1259" unit="card"/>
</l>
</sp>
<sp>
<speaker>Αμυνίας</speaker>
<l>ἰώ μοί μοι.</l>
</sp>
<sp>
<speaker>Στρεψιάδης</speaker>
<l>ἔα.</l>
<l n="1260">τίς οὑτοσί ποτʼ ἔσθʼ ὁ θρηνῶν; οὔτι που</l>
<l>τῶν Καρκίνου τις δαιμόνων ἐφθέγξατο;</l>
</sp>
<sp>
<speaker>Αμυνίας</speaker>
<l>τί δʼ ὅστις εἰμὶ τοῦτο βούλεσθʼ εἰδέναι;</l>
<l>ἀνὴρ κακοδαίμων.</l>
</sp>
<sp>
<speaker>Στρεψιάδης</speaker>
<l>κατὰ σεαυτόν νυν τρέπου.</l>
</sp>
<sp>
<speaker>Αμυνίας</speaker>
<l>ὦ σκληρὲ δαῖμον, ὦ τύχαι θραυσάντυγες</l>
<l n="1265">ἵππων ἐμῶν, ὦ Παλλὰς ὥς μʼ ἀπώλεσας.</l>
</sp>
<sp>
<speaker>Στρεψιάδης</speaker>
<l>τί δαί σε Τληπόλεμός ποτʼ εἴργασται κακόν;</l>
</sp>
<sp>
<speaker>Αμυνίας</speaker>
<l>μὴ σκῶπτέ μʼ ὦ τᾶν, ἀλλά μοι τὰ χρήματα</l>
<l>τὸν υἱὸν ἀποδοῦναι κέλευσον ἅλαβεν,</l>
<l>ἄλλως τε μέντοι καὶ κακῶς πεπραγότι.</l>
</sp>
<sp>
<speaker>Στρεψιάδης</speaker>
<l n="1270">τὰ ποῖα ταῦτα χρήμαθʼ;</l>
</sp>
<sp>
<speaker>Αμυνίας</speaker>
<l>ἁδανείσατο.</l>
</sp>
<sp>
<speaker>Στρεψιάδης</speaker>
<l>κακῶς ἄρʼ ὄντως εἶχες, ὥς γʼ ἐμοὶ δοκεῖς.</l>
</sp>
<sp>
<speaker>Αμυνίας</speaker>
<l>ἵππους ἐλαύνων ἐξέπεσον νὴ τοὺς θεούς.</l>
</sp>
<sp>
<speaker>Στρεψιάδης</speaker>
<l>τί δῆτα ληρεῖς ὥσπερ ἀπʼ ὄνου καταπεσών;</l>
</sp>
<sp>
<speaker>Αμυνίας</speaker>
<l>ληρῶ, τὰ χρήματʼ ἀπολαβεῖν εἰ βούλομαι;</l>
</sp>
<sp>
<speaker>Στρεψιάδης</speaker>
<l n="1275">οὐκ ἔσθʼ ὅπως σύ γʼ αὐτὸς ὑγιαίνεις.</l>
</sp>
<sp>
<speaker>Αμυνίας</speaker>
<l>τί δαί;</l>
</sp>
<sp>
<speaker>Στρεψιάδης</speaker>
<l>τὸν ἐγκέφαλον ὥσπερ σεσεῖσθαί μοι δοκεῖς.</l>
</sp>
<sp>
<speaker>Αμυνίας</speaker>
<l>σὺ δὲ νὴ τὸν Ἑρμῆν προσκεκλήσεσθαί γέ μοι,</l>
<l>εἰ μὴ ʼποδώσεις τἀργύριον.</l>
</sp>
<sp>
<speaker>Στρεψιάδης</speaker>
<l>κάτειπέ νυν,</l>
<l>πότερα νομίζεις καινὸν ἀεὶ τὸν Δία</l>
<l n="1280">ὕειν ὕδωρ ἑκάστοτʼ, ἢ τὸν ἥλιον</l>
<l>ἕλκειν κάτωθεν ταὐτὸ τοῦθʼ ὕδωρ πάλιν;</l>
</sp>
<sp>
<speaker>Αμυνίας</speaker>
<l>οὐκ οἶδʼ ἔγωγʼ ὁπότερον, οὐδέ μοι μέλει.</l>
</sp>
<sp>
<speaker>Στρεψιάδης</speaker>
<l>πῶς οὖν ἀπολαβεῖν τἀργύριον δίκαιος εἶ,</l>
<l>εἰ μηδὲν οἶσθα τῶν μετεώρων πραγμάτων;</l>
</sp>
<sp>
<speaker>Αμυνίας</speaker>
<l n="1285">ἀλλʼ εἰ σπανίζεις, τἀργυρίου μοι τὸν τόκον</l>
<l>ἀπόδοτε·</l>
</sp>
<sp>
<speaker>Στρεψιάδης</speaker>
<l>τοῦτο δʼ ἔσθʼ ὁ τόκος τί θηρίον;</l>
</sp>
<sp>
<speaker>Αμυνίας</speaker>
<l>τί δʼ ἄλλο γʼ ἢ κατὰ μῆνα καὶ καθʼ ἡμέραν</l>
<l>πλέον πλέον τἀργύριον ἀεὶ γίγνεται</l>
<l>ὑπορρέοντος τοῦ χρόνου;</l>
</sp>
<sp>
<speaker>Στρεψιάδης</speaker>
<l>καλῶς λέγεις.</l>
<l n="1290">τί δῆτα; τὴν θάλατταν ἔσθʼ ὅτι πλείονα</l>
<l>νυνὶ νομίζεις ἢ πρὸ τοῦ;</l>
</sp>
<sp>
<speaker>Αμυνίας</speaker>
<l>μὰ Δίʼ ἀλλʼ ἴσην.</l>
<l>οὐ γὰρ δίκαιον πλείονʼ εἶναι.</l>
</sp>
<sp>
<speaker>Στρεψιάδης</speaker>
<l>κᾆτα πῶς</l>
<l>αὕτη μὲν ὦ κακόδαιμον οὐδὲν γίγνεται</l>
<l>ἐπιρρεόντων τῶν ποταμῶν πλείων, σὺ δὲ</l>
<l n="1295">ζητεῖς ποιῆσαι τἀργύριον πλεῖον τὸ σόν;</l>
<l>οὐκ ἀποδιώξει σαυτὸν ἀπὸ τῆς οἰκίας;</l>
<l>φέρε μοι τὸ κέντρον.</l>
</sp>
<sp>
<speaker>Αμυνίας</speaker>
<l>ταῦτʼ ἐγὼ μαρτύρομαι.</l>
</sp>
<sp>
<speaker>Στρεψιάδης</speaker>
<l>ὕπαγε. τί μέλλεις; οὐκ ἐλᾷς ὦ σαμφόρα;</l>
</sp>
<sp>
<speaker>Αμυνίας</speaker>
<l>ταῦτʼ οὐχ ὕβρις δῆτʼ ἐστίν;</l>
</sp>
<sp>
<speaker>Στρεψιάδης</speaker>
<l>ᾄξεις; ἐπιαλῶ</l>
<l n="1300">κεντῶν ὑπὸ τὸν πρωκτόν σε τὸν σειραφόρον.</l>
<l>φεύγεις; ἔμελλόν σʼ ἆρα κινήσειν ἐγὼ</l>
<l>αὐτοῖς τροχοῖς τοῖς σοῖσι καὶ ξυνωρίσιν.<milestone ed="p" n="1303" unit="card"/>
</l>
</sp>
</div2>
</div1>
<div1 type="Choral">
<div2 type="strophe">
<sp>
<speaker>Χορός</speaker>
<l>οἷον τὸ πραγμάτων ἐρᾶν φλαύρων· ὁ γὰρ</l>
<l>γέρων ὅδʼ ἐρασθεὶς</l>
<l n="1305">ἀποστερῆσαι βούλεται</l>
<l>τὰ χρήμαθʼ ἁδανείσατο·</l>
<l>κοὐκ ἔσθʼ ὅπως οὐ τήμερον</l>
<l>λήψεταί τι πρᾶγμʼ, ὃ τοῦτον</l>
<l n="1309">ποιήσει τὸν σοφιστὴν <del>ἴσως,</del>
</l>
<l>ἀνθʼ ὧν πανουργεῖν ἤρξατʼ, ἐξαίφνης λαβεῖν κακόν τι.<milestone ed="p" n="1311" unit="card"/>
</l>
</sp>
</div2>
<div2 type="antistrophe">
<sp>
<speaker>Χορός</speaker>
<l>οἶμαι γὰρ αὐτὸν αὐτίχʼ εὑρήσειν ὅπερ</l>
<l n="1312">πάλαι ποτʼ †ἐπεζήτει†</l>
<l>εἶναι τὸν υἱὸν δεινόν οἱ</l>
<l>γνώμας ἐναντίας λέγειν</l>
<l n="1315">τοῖσιν δικαίοις, ὥστε νικᾶν</l>
<l>ἅπαντας οἷσπερ ἂν</l>
<l>ξυγγένηται, κἂν λέγῃ παμπόνηρʼ.</l>
<l n="1320">ἴσως δʼ ἴσως βουλήσεται κἄφωνον αὐτὸν εἶναι.<milestone ed="p" n="1321" unit="card"/>
</l>
</sp>
</div2>
</div1>
<div1 type="Episode">
<sp>
<speaker>Στρεψιάδης</speaker>
<l>ἰοὺ ἰού.</l>
<l>ὦ γείτονες καὶ ξυγγενεῖς καὶ δημόται,</l>
<l>ἀμυνάθετέ μοι τυπτομένῳ πάσῃ τέχνῃ.</l>
<l>οἴμοι κακοδαίμων τῆς κεφαλῆς καὶ τῆς γνάθου.</l>
<l n="1325">ὦ μιαρὲ τύπτεις τὸν πατέρα;</l>
</sp>
<sp>
<speaker>Φειδιππίδης</speaker>
<l>φήμʼ ὦ πάτερ.</l>
</sp>
<sp>
<speaker>Στρεψιάδης</speaker>
<l>ὁρᾶθʼ ὁμολογοῦνθʼ ὅτι με τύπτει.</l>
</sp>
<sp>
<speaker>Φειδιππίδης</speaker>
<l>καὶ μάλα.</l>
</sp>
<sp>
<speaker>Στρεψιάδης</speaker>
<l>ὦ μιαρὲ καὶ πατραλοῖα καὶ τοιχωρύχε.</l>
</sp>
<sp>
<speaker>Φειδιππίδης</speaker>
<l>αὖθίς με ταὐτὰ ταῦτα καὶ πλείω λέγε.</l>
<l>ἆρʼ οἶσθʼ ὅτι χαίρω πόλλʼ ἀκούων καὶ κακά;</l>
</sp>
<sp>
<speaker>Στρεψιάδης</speaker>
<l n="1330">ὦ λακκόπρωκτε.</l>
</sp>
<sp>
<speaker>Φειδιππίδης</speaker>
<l>πάττε πολλοῖς τοῖς ῥόδοις.</l>
</sp>
<sp>
<speaker>Στρεψιάδης</speaker>
<l>τὸν πατέρα τύπτεις;</l>
</sp>
<sp>
<speaker>Φειδιππίδης</speaker>
<l>κἀποφανῶ γε νὴ Δία</l>
<l>ὡς ἐν δίκῃ σʼ ἔτυπτον.</l>
</sp>
<sp>
<speaker>Στρεψιάδης</speaker>
<l>ὦ μιαρώτατε,</l>
<l>καὶ πῶς γένοιτʼ ἂν πατέρα τύπτειν ἐν δίκῃ;</l>
</sp>
<sp>
<speaker>Φειδιππίδης</speaker>
<l>ἔγωγʼ ἀποδείξω καί σε νικήσω λέγων.</l>
</sp>
<sp>
<speaker>Στρεψιάδης</speaker>
<l n="1335">τουτὶ σὺ νικήσεις;</l>
</sp>
<sp>
<speaker>Φειδιππίδης</speaker>
<l>πολύ γε καὶ ῥᾳδίως.</l>
<l>ἑλοῦ δʼ ὁπότερον τοῖν λόγοιν βούλει λέγειν.</l>
</sp>
<sp>
<speaker>Στρεψιάδης</speaker>
<l>ποίοιν λόγοιν;</l>
</sp>
<sp>
<speaker>Φειδιππίδης</speaker>
<l>τὸν κρείττονʼ ἢ τὸν ἥττονα.</l>
</sp>
<sp>
<speaker>Στρεψιάδης</speaker>
<l>ἐδιδαξάμην μέντοι σε νὴ Δίʼ ὦ μέλε</l>
<l>τοῖσιν δικαίοις ἀντιλέγειν, εἰ ταῦτά γε</l>
<l n="1340">μέλλεις ἀναπείσειν, ὡς δίκαιον καὶ καλὸν</l>
<l>τὸν πατέρα τύπτεσθʼ ἐστὶν ὑπὸ τῶν υἱέων.</l>
</sp>
<sp>
<speaker>Φειδιππίδης</speaker>
<l>ἀλλʼ οἴομαι μέντοι σʼ ἀναπείσειν, ὥστε γε</l>
<l>οὐδʼ αὐτὸς ἀκροασάμενος οὐδὲν ἀντερεῖς.</l>
</sp>
<sp>
<speaker>Στρεψιάδης</speaker>
<l>καὶ μὴν ὅ τι καὶ λέξεις ἀκοῦσαι βούλομαι.<milestone ed="p" n="1345" unit="card"/>
</l>
</sp>
</div1>
<div1 type="Agon">
<div2 type="strophe">
<sp>
<speaker>Χορός</speaker>
<l n="1345">σὸν ἔργον ὦ πρεσβῦτα φροντίζειν ὅπῃ</l>
<l>τὸν ἄνδρα κρατήσεις,</l>
<l>ὡς οὗτος, εἰ μή τῳ ʼπεποίθειν, οὐκ ἂν ἦν</l>
<l>οὕτως ἀκόλαστος.</l>
<l>ἀλλʼ ἔσθʼ ὅτῳ θρασύνεται· δῆλόν γε τἀνθρώπου</l>
<l n="1350">ʼσʼτὶ τὸ λῆμα.<milestone ed="p" n="1351" unit="card"/>
</l>
</sp>
</div2>
<div2 type="katakeleusmenos">
<sp>
<speaker>Χορός</speaker>
<l>ἀλλʼ ἐξ ὅτου τὸ πρῶτον ἤρξαθʼ ἡ μάχη γενέσθαι,</l>
<l>ἤδη λέγειν χρὴ πρὸς χορόν· πάντως δὲ τοῦτο δράσεις.<milestone ed="p" n="1353" unit="card"/>
</l>
</sp>
</div2>
<div2 type="epirrheme">
<sp>
<speaker>Στρεψιάδης</speaker>
<l>καὶ μὴν ὅθεν γε πρῶτον ἠρξάμεσθα λοιδορεῖσθαι</l>
<l>ἐγὼ φράσω· ʼπειδὴ γὰρ εἱστιώμεθʼ, ὥσπερ ἴστε,</l>
<l n="1355">πρῶτον μὲν αὐτὸν τὴν λύραν λαβόντʼ ἐγὼ ʼκέλευσα</l>
<l>ᾆσαι Σιμωνίδου μέλος, τὸν Κριὸν ὡς ἐπέχθη.</l>
<l>ὁ δʼ εὐθέως ἀρχαῖον εἶνʼ ἔφασκε τὸ κιθαρίζειν</l>
<l>ᾄδειν τε πίνονθʼ ὡσπερεὶ κάχρυς γυναῖκʼ ἀλοῦσαν.</l>
</sp>
<sp>
<speaker>Φειδιππίδης</speaker>
<l>οὐ γὰρ τότʼ εὐθὺς χρῆν σʼ ἄρα τύπτεσθαί τε καὶ πατεῖσθαι,</l>
<l n="1360">ᾄδειν κελεύονθʼ ὡσπερεὶ τέττιγας ἑστιῶντα;</l>
</sp>
<sp>
<speaker>Στρεψιάδης</speaker>
<l>τοιαῦτα μέντοι καὶ τότʼ ἔλεγεν ἔνδον οἷάπερ νῦν,</l>
<l>καὶ τὸν Σιμωνίδην ἔφασκʼ εἶναι κακὸν ποιητήν.</l>
<l>κἀγὼ μόλις μὲν ἀλλʼ ὅμως ἠνεσχόμην τὸ πρῶτον·</l>
<l>ἔπειτα δʼ ἐκέλευσʼ αὐτὸν ἀλλὰ μυρρίνην λαβόντα</l>
<l n="1365">τῶν Αἰσχύλου λέξαι τί μοι· κᾆθʼ οὗτος εὐθὺς εἶπεν·</l>
<l>‘ἐγὼ γὰρ Αἰσχύλον νομίζω πρῶτον ἐν ποιηταῖς,</l>
<l>ψόφου πλέων ἀξύστατον στόμφακα κρημνοποιόν;’</l>
<l>κἀνταῦθα πῶς οἴεσθέ μου τὴν καρδίαν ὀρεχθεῖν;</l>
<l>ὅμως δὲ τὸν θυμὸν δακὼν ἔφην, ‘σὺ δʼ ἀλλὰ τούτων</l>
<l n="1370">λέξον τι τῶν νεωτέρων, ἅττʼ ἐστὶ τὰ σοφὰ ταῦτα.’</l>
<l>ὁ δʼ εὐθὺς ᾖσʼ Εὐριπίδου ῥῆσίν τινʼ, ὡς ἐκίνει</l>
<l>ἀδελφὸς ὦλεξίκακε τὴν ὁμομητρίαν ἀδελφήν.</l>
<l>κἀγὼ οὐκέτʼ ἐξηνεσχόμην, ἀλλʼ εὐθέως ἀράττω</l>
<l>πολλοῖς κακοῖς καἰσχροῖσι· κᾆτʼ ἐντεῦθεν, οἷον εἰκός,</l>
<l n="1375">ἔπος πρὸς ἔπος ἠρειδόμεσθʼ· εἶθʼ οὗτος ἐπαναπηδᾶ,</l>
<l>κἄπειτʼ ἔφλα με κἀσπόδει κἄπνιγε κἀπέθλιβεν.</l>
</sp>
<sp>
<speaker>Φειδιππίδης</speaker>
<l>οὔκουν δικαίως, ὅστις οὐκ Εὐριπίδην ἐπαινεῖς</l>
<l>σοφώτατον;</l>
</sp>
<sp>
<speaker>Στρεψιάδης</speaker>
<l>σοφώτατόν γʼ ἐκεῖνον·ὦ — τί σʼ εἴπω;</l>
<l>ἀλλʼ αὖθις αὖ τυπτήσομαι.</l>
</sp>
<sp>
<speaker>Φειδιππίδης</speaker>
<l>νὴ τὸν Δίʼ ἐν δίκῃ γʼ ἄν.</l>
</sp>
<sp>
<speaker>Στρεψιάδης</speaker>
<l n="1380">καὶ πῶς δικαίως; ὅστις ὦ ʼναίσχυντέ σʼ ἐξέθρεψα,</l>
<l>αἰσθανόμενός σου πάντα τραυλίζοντος, ὅ τι νοοίης.</l>
<l>εἰ μέν γε βρῦν εἴποις, ἐγὼ γνοὺς ἂν πιεῖν ἐπέσχον·</l>
<l>μαμμᾶν δʼ ἂν αἰτήσαντος ἧκόν σοι φέρων ἂν ἄρτον·</l>
<l>κακκᾶν δʼ ἂν οὐκ ἔφθης φράσας, κἀγὼ λαβὼν θύραζε</l>
<l n="1385">ἐξέφερον ἂν καὶ προὐσχόμην σε· σὺ δʼ ἐμὲ νῦν ἀπάγχων<milestone ed="p" n="1386" unit="card"/>
</l>
</sp>
</div2>
<div2 type="pnigos">
<sp>
<speaker>Στρεψιάδης</speaker>
<l>βοῶντα καὶ κεκραγόθʼ ὅτι</l>
<l>χεζητιῴην, οὐκ ἔτλης</l>
<l>ἔξω ʼξενεγκεῖν ὦ μιαρὲ</l>
<l>θύραζέ μʼ, ἀλλὰ πνιγόμενος</l>
<l n="1390">αὐτοῦ ʼποίησα κακκᾶν.<milestone ed="p" n="1391" unit="card"/>
</l>
</sp>
</div2>
<div2 type="antistrophe">
<sp>
<speaker>Χορός</speaker>
<l>οἶμαί γε τῶν νεωτέρων τὰς καρδίας</l>
<l>πηδᾶν ὅ τι λέξει.</l>
<l>εἰ γὰρ τοιαῦτά γʼ οὗτος ἐξειργασμένος</l>
<l>λαλῶν ἀναπείσει,</l>
<l n="1395">τὸ δέρμα τῶν γεραιτέρων λάβοιμεν ἂν</l>
<l>ἀλλʼ οὐδʼ ἐρεβίνθου.<milestone ed="p" n="1397" unit="card"/>
</l>
</sp>
</div2>
<div2 type="antikatakeleusmenos">
<sp>
<speaker>Χορός</speaker>
<l>σὸν ἔργον ὦ καινῶν ἐπῶν κινητὰ καὶ μοχλευτὰ</l>
<l>πειθώ τινα ζητεῖν, ὅπως δόξεις λέγειν δίκαια.<milestone ed="p" n="1399" unit="card"/>
</l>
</sp>
</div2>
<div2 type="antepirrheme">
<sp>
<speaker>Φειδιππίδης</speaker>
<l>ὡς ἡδὺ καινοῖς πράγμασιν καὶ δεξιοῖς ὁμιλεῖν,</l>
<l n="1400">καὶ τῶν καθεστώτων νόμων ὑπερφρονεῖν δύνασθαι.</l>
<l>ἐγὼ γὰρ ὅτε μὲν ἱππικῇ τὸν νοῦν μόνῃ προσεῖχον,</l>
<l>οὐδʼ ἂν τρίʼ εἰπεῖν ῥήμαθʼ οἷός τʼ ἦν πρὶν ἐξαμαρτεῖν·</l>
<l>νυνὶ δʼ ἐπειδή μʼ οὑτοσὶ τούτων ἔπαυσεν αὐτός,</l>
<l>γνώμαις δὲ λεπταῖς καὶ λόγοις ξύνειμι καὶ μερίμναις,</l>
<l n="1405">οἶμαι διδάξειν ὡς δίκαιον τὸν πατέρα κολάζειν.</l>
</sp>
<sp>
<speaker>Στρεψιάδης</speaker>
<l>ἵππευε τοίνυν νὴ Δίʼ, ὡς ἔμοιγε κρεῖττόν ἐστιν</l>
<l>ἵππων τρέφειν τέθριππον ἢ τυπτόμενον ἐπιτριβῆναι.</l>
</sp>
<sp>
<speaker>Φειδιππίδης</speaker>
<l>ἐκεῖσε δʼ ὅθεν ἀπέσχισάς με τοῦ λόγου μέτειμι,</l>
<l>καὶ πρῶτʼ ἐρήσομαί σε τουτί· παῖδά μʼ ὄντʼ ἔτυπτες;</l>
</sp>
<sp>
<speaker>Στρεψιάδης</speaker>
<l n="1410">ἔγωγέ σʼ εὐνοῶν τε καὶ κηδόμενος.</l>
</sp>
<sp>
<speaker>Φειδιππίδης</speaker>
<l>εἰπὲ δή μοι,</l>
<l>οὐ κἀμέ σοι δίκαιόν ἐστιν εὐνοεῖν ὁμοίως</l>
<l>τύπτειν τʼ, ἐπειδήπερ γε τοῦτʼ ἐστʼ εὐνοεῖν τὸ τύπτειν;</l>
<l>πῶς γὰρ τὸ μὲν σὸν σῶμα χρὴ πληγῶν ἀθῷον εἶναι,</l>
<l>τοὐμὸν δὲ μή; καὶ μὴν ἔφυν ἐλεύθερός γε κἀγώ.</l>
<l n="1415">κλάουσι παῖδες, πατέρα δʼ οὐ κλάειν δοκεῖς;  <gap/>
</l>
<l>φήσεις νομίζεσθαι σὺ παιδὸς τοῦτο τοὔργον εἶναι·</l>
<l>ἐγὼ δέ γʼ ἀντείποιμʼ ἂν ὡς δὶς παῖδες οἱ γέροντες·</l>
<l>εἰκὸς δὲ μᾶλλον τοὺς γέροντας ἢ νέους τι κλάειν,</l>
<l>ὅσῳπερ ἐξαμαρτάνειν ἧττον δίκαιον αὐτούς.</l>
</sp>
<sp>
<speaker>Στρεψιάδης</speaker>
<l n="1420">ἀλλʼ οὐδαμοῦ νομίζεται τὸν πατέρα τοῦτο πάσχειν.</l>
</sp>
<sp>
<speaker>Φειδιππίδης</speaker>
<l>οὔκουν ἀνὴρ ὁ τὸν νόμον θεὶς τοῦτον ἦν τὸ πρῶτον</l>
<l>ὥσπερ σὺ κἀγώ, καὶ λέγων ἔπειθε τοὺς παλαιούς;</l>
<l>ἧττόν τι δῆτʼ ἔξεστι κἀμοὶ καινὸν αὖ τὸ λοιπὸν</l>
<l>θεῖναι νόμον τοῖς υἱέσιν, τοὺς πατέρας ἀντιτύπτειν;</l>
<l n="1425">ὅσας δὲ πληγὰς εἴχομεν πρὶν τὸν νόμον τεθῆναι,</l>
<l>ἀφίεμεν, καὶ δίδομεν αὐτοῖς προῖκα συγκεκόφθαι.</l>
<l>σκέψαι δὲ τοὺς ἀλεκτρυόνας καὶ τἄλλα τὰ βοτὰ ταυτί,</l>
<l>ὡς τοὺς πατέρας ἀμύνεται· καίτοι τί διαφέρουσιν</l>
<l>ἡμῶν ἐκεῖνοι, πλήν γʼ ὅτι ψηφίσματʼ οὐ γράφουσιν;</l>
</sp>
<sp>
<speaker>Στρεψιάδης</speaker>
<l n="1430">τί δῆτʼ, ἐπειδὴ τοὺς ἀλεκτρυόνας ἅπαντα μιμεῖ,</l>
<l>οὐκ ἐσθίεις καὶ τὴν κόπρον κἀπὶ ξύλου καθεύδεις;</l>
</sp>
<sp>
<speaker>Φειδιππίδης</speaker>
<l>οὐ ταὐτὸν ὦ τᾶν ἐστίν, οὐδʼ ἂν Σωκράτει δοκοίη.</l>
</sp>
<sp>
<speaker>Στρεψιάδης</speaker>
<l>πρὸς ταῦτα μὴ τύπτʼ· εἰ δὲ μή, σαυτόν ποτʼ αἰτιάσει.</l>
</sp>
<sp>
<speaker>Φειδιππίδης</speaker>
<l>καὶ πῶς;</l>
</sp>
<sp>
<speaker>Στρεψιάδης</speaker>
<l>ἐπεὶ σὲ μὲν δίκαιός εἰμʼ ἐγὼ κολάζειν,</l>
<l n="1435">σὺ δʼ, ἢν γένηταί σοι, τὸν υἱόν.</l>
</sp>
<sp>
<speaker>Φειδιππίδης</speaker>
<l>ἢν δὲ μὴ γένηται,</l>
<l>μάτην ἐμοὶ κεκλαύσεται, σὺ δʼ ἐγχανὼν τεθνήξεις.<milestone ed="p" n="1437" unit="card"/>
</l>
</sp>
<sp>
<speaker>Στρεψιάδης</speaker>
<l>ἐμοὶ μὲν ὦνδρες ἥλικες δοκεῖ λέγειν δίκαια·</l>
<l>κἄμοιγε συγχωρεῖν δοκεῖ τούτοισι τἀπιεικῆ.</l>
<l>κλάειν γὰρ ἡμᾶς εἰκός ἐστʼ, ἢν μὴ δίκαια δρῶμεν.</l>
</sp>
<sp>
<speaker>Φειδιππίδης</speaker>
<l n="1440">σκέψαι δὲ χἀτέραν ἔτι γνώμην.</l>
</sp>
<sp>
<speaker>Στρεψιάδης</speaker>
<l>ἀπὸ γὰρ</l>
</sp>
<sp>
<speaker>Φειδιππίδης</speaker>
<l>καὶ μὴν ἴσως γʼ οὐκ ἀχθέσει παθὼν ἃ νῦν πέπονθας.</l>
</sp>
<sp>
<speaker>Στρεψιάδης</speaker>
<l>πῶς δή; δίδαξον γὰρ τί μʼ ἐκ τούτων ἐπωφελήσεις.</l>
</sp>
<sp>
<speaker>Φειδιππίδης</speaker>
<l>τὴν μητέρʼ ὥσπερ καὶ σὲ τυπτήσω.</l>
</sp>
<sp>
<speaker>Στρεψιάδης</speaker>
<l>τί φῄς, τί φῂς σύ;</l>
<l>τοῦθʼ ἕτερον αὖ μεῖζον κακόν.</l>
</sp>
<sp>
<speaker>Φειδιππίδης</speaker>
<l>τί δʼ ἢν ἔχων τὸν ἥττω<milestone ed="p" n="1445" unit="card"/>
</l>
</sp>
</div2>
<div2 type="antipnigos">
<sp>
<speaker>Φειδιππίδης</speaker>
<l n="1445">λόγον σε νικήσω λέγων</l>
<l>τὴν μητέρʼ ὡς τύπτειν χρεών;</l>
</sp>
<sp>
<speaker>Στρεψιάδης</speaker>
<l>τί δʼ ἄλλο γʼ ἢν ταυτὶ ποιῇς,</l>
<l>οὐδέν σε κωλύσει σεαυτὸν</l>
<l>ἐμβαλεῖν ἐς τὸ βάραθρον</l>
<l n="1450">μετὰ Σωκράτους</l>
<l>καὶ τὸν λόγον τὸν ἥττω.<milestone ed="p" n="1452" unit="card"/>
</l>
</sp>
</div2>
</div1>
<div1 type="Episode">
<sp>
<speaker>Στρεψιάδης</speaker>
<l>ταυτὶ διʼ ὑμᾶς ὦ Νεθέλαι πέπονθʼ ἐγώ,</l>
<l>ὑμῖν ἀναθεὶς ἅπαντα τἀμὰ πράγματα.</l>
</sp>
<sp>
<speaker>Χορός</speaker>
<l>αὐτὸς μὲν οὖν σαυτῷ σὺ τούτων αἴτιος,</l>
<l n="1455">στρέψας σεαυτὸν ἐς πονηρὰ πράγματα.</l>
</sp>
<sp>
<speaker>Στρεψιάδης</speaker>
<l>τί δῆτα ταῦτʼ οὔ μοι τότʼ ἠγορεύετε,</l>
<l>ἀλλʼ ἄνδρʼ ἄγροικον καὶ γέροντʼ ἐπῄρετε;</l>
</sp>
<sp>
<speaker>Χορός</speaker>
<l>ἡμεῖς ποιοῦμεν ταῦθʼ ἑκάστοθʼ ὅταν τινὰ</l>
<l>γνῶμεν πονηρῶν ὄντʼ ἐραστὴν πραγμάτων,</l>
<l n="1460">ἕως ἂν αὐτὸν ἐμβάλωμεν ἐς κακόν,</l>
<l>ὅπως ἂν εἰδῇ τοὺς θεοὺς δεδοικέναι.</l>
</sp>
<sp>
<speaker>Στρεψιάδης</speaker>
<l>ὤμοι πονηρά γʼ ὦ Νεφέλαι, δίκαια δέ.</l>
<l>οὐ γάρ μʼ ἐχρῆν τὰ χρήμαθʼ ἁδανεισάμην</l>
<l>ἀποστερεῖν. νῦν οὖν ὅπως ὦ φίλτατε</l>
<l n="1465">τὸν Χαιρεφῶντα τὸν μιαρὸν καὶ Σωκράτη</l>
<l>ἀπολεῖς μετʼ ἐμοῦ ʼλθών, οἳ σὲ κἄμʼ ἐξηπάτων.</l>
</sp>
<sp>
<speaker>Φειδιππίδης</speaker>
<l>ἀλλʼ οὐκ ἂν ἀδικήσαιμι τοὺς διδασκάλους.</l>
</sp>
<sp>
<speaker>Στρεψιάδης</speaker>
<l>ναὶ ναὶ καταιδέσθητι πατρῷον Δία.</l>
</sp>
<sp>
<speaker>Φειδιππίδης</speaker>
<l>ἰδού γε Δία πατρῷον· ὡς ἀρχαῖος εἶ.</l>
<l n="1470">Ζεὺς γάρ τις ἔστιν;</l>
</sp>
<sp>
<speaker>Στρεψιάδης</speaker>
<l>ἔστιν.</l>
</sp>
<sp>
<speaker>Φειδιππίδης</speaker>
<l>οὐκ ἔστʼ, οὔκ, ἐπεὶ</l>
<l>Δῖνος βασιλεύει τὸν Δίʼ ἐξεληλακώς.</l>
</sp>
<sp>
<speaker>Στρεψιάδης</speaker>
<l>οὐκ ἐξελήλακʼ, ἀλλʼ ἐγὼ τοῦτʼ ᾠόμην</l>
<l>διὰ τουτονὶ τὸν δῖνον. οἴμοι δείλαιος</l>
<l>ὅτε καὶ σὲ χυτρεοῦν ὄντα θεὸν ἡγησάμην.</l>
</sp>
<sp>
<speaker>Φειδιππίδης</speaker>
<l n="1475">ἐνταῦθα σαυτῷ παραφρόνει καὶ φληνάφα.<milestone ed="p" n="1476" unit="card"/>
</l>
</sp>
<sp>
<speaker>Στρεψιάδης</speaker>
<l>οἴμοι παρανοίας· ὡς ἐμαινόμην ἄρα,</l>
<l>ὅτʼ ἐξέβαλλον τοὺς θεοὺς διὰ Σωκράτη.</l>
<l>ἀλλʼ ὦ φίλʼ Ἑρμῆ μηδαμῶς θύμαινέ μοι</l>
<l>μηδέ μʼ ἐπιτρίψῃς, ἀλλὰ συγγνώμην ἔχε</l>
<l n="1480">ἐμοῦ παρανοήσαντος ἀδολεσχίᾳ·</l>
<l>καί μοι γενοῦ ξύμβουλος, εἴτʼ αὐτοὺς γραφὴν</l>
<l>διωκάθω γραψάμενος εἴθʼ ὅ τι σοι δοκεῖ.</l>
<l>ὀρθῶς παραινεῖς οὐκ ἐῶν δικορραφεῖν,</l>
<l>ἀλλʼ ὡς τάχιστʼ ἐμπιμπράναι τὴν οἰκίαν</l>
<l n="1485">τῶν ἀδολεσχῶν. δεῦρο δεῦρʼ ὦ Ξανθία,</l>
<l>κλίμακα λαβὼν ἔξελθε καὶ σμινύην φέρων,</l>
<l>κἄπειτʼ ἐπαναβὰς ἐπὶ τὸ φροντιστήριον</l>
<l>τὸ τέγος κατάσκαπτʼ, εἰ φιλεῖς τὸν δεσπότην,</l>
<l>ἕως ἂν αὐτοῖς ἐμβάλῃς τὴν οἰκίαν·</l>
<l n="1490">ἐμοὶ δὲ δᾷδʼ ἐνεγκάτω τις ἡμμένην,</l>
<l>κἀγώ τινʼ αὐτῶν τήμερον δοῦναι δίκην</l>
<l>ἐμοὶ ποιήσω, κεἰ σφόδρʼ εἴσʼ ἀλαζόνες.</l>
</sp>
<sp>
<speaker>Μαθητής Α</speaker>
<l>ἰοὺ ἰού.</l>
</sp>
<sp>
<speaker>Στρεψιάδης</speaker>
<l>σὸν ἔργον ὦ δᾲς ἱέναι πολλὴν φλόγα.</l>
</sp>
<sp>
<speaker>Μαθητής Α</speaker>
<l n="1495"> ἄνθρωπε, τί ποιεῖς;</l>
</sp>
<sp>
<speaker>Στρεψιάδης</speaker>
<l>ὅ τι ποιῶ; τί δʼ ἄλλο γʼ ἢ</l>
<l>διαλεπτολογοῦμαι ταῖς δοκοῖς τῆς οἰκίας;</l>
</sp>
<sp>
<speaker>Μαθητής Β</speaker>
<l>οἴμοι τίς ἡμῶν πυρπολεῖ τὴν οἰκίαν;</l>
</sp>
<sp>
<speaker>Στρεψιάδης</speaker>
<l>ἐκεῖνος οὗπερ θοἰμάτιον εἰλήφατε.</l>
</sp>
<sp>
<speaker>Μαθητής Γ</speaker>
<l>ἀπολεῖς ἀπολεῖς.</l>
</sp>
<sp>
<speaker>Στρεψιάδης</speaker>
<l>τοῦτʼ αὐτὸ γὰρ καὶ βούλομαι,</l>
<l n="1500">ἢν ἡ σμινύη μοι μὴ προδῷ τὰς ἐλπίδας,</l>
<l>ἢ ʼγὼ πρότερόν πως ἐκτραχηλισθῶ πεσών.</l>
</sp>
<sp>
<speaker>Σωκράτης</speaker>
<l>οὗτος τί ποιεῖς ἐτεὸν οὑπὶ τοῦ τέγους;</l>
</sp>
<sp>
<speaker>Στρεψιάδης</speaker>
<l>ἀεροβατῶ καὶ περιφρονῶ τὸν ἥλιον.</l>
</sp>
<sp>
<speaker>Σωκράτης</speaker>
<l>οἴμοι τάλας δείλαιος ἀποπνιγήσομαι.</l>
</sp>
<sp>
<speaker>Χαιρεφῶν</speaker>
<l n="1505">ἐγὼ δὲ κακοδαίμων γε κατακαυθήσομαι.</l>
</sp>
<sp>
<speaker>Στρεψιάδης</speaker>
<l>τί γὰρ μαθόντες τοὺς θεοὺς ὑβρίζετε,</l>
<l>καὶ τῆς σελήνης ἐσκοπεῖσθε τὴν ἕδραν;</l>
</sp>
<sp>
<speaker>Ερμῆς</speaker>
<l>δίωκε βάλλε παῖε, πολλῶν οὕνεκα,</l>
<l>μάλιστα δʼ εἰδὼς τοὺς θεοὺς ὡς ἠδίκουν.</l>
</sp>
</div1>
<div1 type="Exodus">
<div2 type="anapests">
<sp>
<speaker>Χορός</speaker>
<l n="1510">ἡγεῖσθʼ ἔξω· κεχόρευται γὰρ μετρίως τό γε τήμερον ἡμῖν.</l>
</sp>
</div2>
</div1>
</body>
</text>
</TEI.2>
