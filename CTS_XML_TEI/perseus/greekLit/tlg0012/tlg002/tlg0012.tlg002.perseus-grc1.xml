<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title>Odyssey (Greek). Machine readable text</title>
<author>Homer</author>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>about 419Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<notesStmt>
<note anchored="yes" place="unspecified">Text scanned at U. Chicago in 1989.  Basic SGML tagging by Lauren Burka and Chiara Thayer.</note>
</notesStmt>
<sourceDesc>
<biblStruct>
<monogr>
<author>Homer</author>
<title>The Odyssey with an English Translation by A.T. Murray, PH.D. in two volumes</title>
<imprint>
<publisher>Cambridge, MA., Harvard University Press; London, William Heinemann, Ltd.</publisher>
<date>1919</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<state delim="." unit="book"/>
<state unit="card"/>
</refsDecl>
<refsDecl doctype="TEI.2">
<state unit="book" delim="."/>
<state unit="line"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
<language id="en">English</language>
</langUsage>
</profileDesc>
<revisionDesc>
<change>
<date>10/90</date>
<respStmt>
<name>Nancy Sultan</name>
<resp>(n/a)</resp>
</respStmt>
<item>Put in card breaks.</item>
</change>
<change>
<date>8/91</date>
<respStmt>
<name>EM</name>
<resp>(n/a)</resp>
</respStmt>
<item>Revise DTDs and recheck texts.</item>
</change>
</revisionDesc>
</teiHeader>
<text>
<body>
<div1 n="1" type="Book">
<milestone n="1" unit="card" ed="p"/>
<l>ἄνδρα μοι ἔννεπε, μοῦσα, πολύτροπον, ὃς μάλα πολλὰ</l>
<l>πλάγχθη, ἐπεὶ Τροίης ἱερὸν πτολίεθρον ἔπερσεν·</l>
<l>πολλῶν δʼ ἀνθρώπων ἴδεν ἄστεα καὶ νόον ἔγνω,</l>
<l>πολλὰ δʼ ὅ γʼ ἐν πόντῳ πάθεν ἄλγεα ὃν κατὰ θυμόν,</l>
<l n="5">ἀρνύμενος ἥν τε ψυχὴν καὶ νόστον ἑταίρων.</l>
<l>ἀλλʼ οὐδʼ ὣς ἑτάρους ἐρρύσατο, ἱέμενός περ·</l>
<l>αὐτῶν γὰρ σφετέρῃσιν ἀτασθαλίῃσιν ὄλοντο,</l>
<l>νήπιοι, οἳ κατὰ βοῦς Ὑπερίονος Ἠελίοιο</l>
<l>ἤσθιον· αὐτὰρ ὁ τοῖσιν ἀφείλετο νόστιμον ἦμαρ.</l>
<l n="10">τῶν ἁμόθεν γε,  θεά, θύγατερ Διός, εἰπὲ καὶ ἡμῖν.</l>
<l>
<milestone unit="para" ed="P"/>ἔνθʼ ἄλλοι μὲν πάντες, ὅσοι φύγον αἰπὺν ὄλεθρον,</l>
<l>οἴκοι ἔσαν, πόλεμόν τε πεφευγότες ἠδὲ θάλασσαν·</l>
<l>τὸν δʼ οἶον νόστου κεχρημένον ἠδὲ γυναικὸς</l>
<l>νύμφη πότνιʼ ἔρυκε Καλυψὼ δῖα θεάων</l>
<l n="15">ἐν σπέσσι γλαφυροῖσι,  λιλαιομένη πόσιν εἶναι.</l>
<l>ἀλλʼ ὅτε δὴ ἔτος ἦλθε περιπλομένων ἐνιαυτῶν,</l>
<l>τῷ οἱ ἐπεκλώσαντο θεοὶ οἶκόνδε νέεσθαι</l>
<l>εἰς Ἰθάκην, οὐδʼ ἔνθα πεφυγμένος ἦεν ἀέθλων</l>
<l>καὶ μετὰ οἷσι φίλοισι. θεοὶ δʼ ἐλέαιρον ἅπαντες</l>
<l n="20">νόσφι Ποσειδάωνος· ὁ δʼ ἀσπερχὲς μενέαινεν</l>
<l>ἀντιθέῳ Ὀδυσῆι πάρος ἣν γαῖαν ἱκέσθαι.</l>
<l>
<milestone unit="para" ed="P"/>ἀλλʼ ὁ μὲν Αἰθίοπας μετεκίαθε τηλόθʼ ἐόντας,</l>
<l>Αἰθίοπας τοὶ διχθὰ δεδαίαται, ἔσχατοι ἀνδρῶν,</l>
<l>οἱ μὲν δυσομένου Ὑπερίονος οἱ δʼ ἀνιόντος,</l>
<l n="25">ἀντιόων ταύρων τε καὶ ἀρνειῶν ἑκατόμβης.</l>
<l>ἔνθʼ ὅ γʼ ἐτέρπετο δαιτὶ παρήμενος· οἱ δὲ δὴ ἄλλοι</l>
<l>Ζηνὸς ἐνὶ μεγάροισιν Ὀλυμπίου ἁθρόοι ἦσαν.</l>
<l>τοῖσι δὲ μύθων ἦρχε πατὴρ ἀνδρῶν τε θεῶν τε·</l>
<l>μνήσατο γὰρ κατὰ θυμὸν ἀμύμονος Αἰγίσθοιο,</l>
<l n="30">τόν ῥʼ Ἀγαμεμνονίδης τηλεκλυτὸς ἔκτανʼ Ὀρέστης·</l>
<l>τοῦ ὅ γʼ ἐπιμνησθεὶς ἔπεʼ ἀθανάτοισι μετηύδα·</l>
<q direct="unspecified">
<l>
<milestone unit="para" ed="P"/>ὢ πόποι, οἷον δή νυ θεοὺς βροτοὶ αἰτιόωνται·</l>
<l>ἐξ ἡμέων γάρ φασι κάκʼ ἔμμεναι, οἱ δὲ καὶ αὐτοὶ</l>
<l>σφῇσιν ἀτασθαλίῃσιν ὑπὲρ μόρον ἄλγεʼ ἔχουσιν,</l>
<l n="35">ὡς καὶ νῦν Αἴγισθος ὑπὲρ μόρον Ἀτρεΐδαο</l>
<l>γῆμʼ ἄλοχον μνηστήν, τὸν δʼ ἔκτανε νοστήσαντα,</l>
<l>εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,</l>
<l>Ἑρμείαν πέμψαντες, ἐύσκοπον ἀργεϊφόντην,</l>
<l>μήτʼ αὐτὸν κτείνειν μήτε μνάασθαι ἄκοιτιν·</l>
<l n="40">ἐκ γὰρ Ὀρέσταο τίσις ἔσσεται Ἀτρεΐδαο,</l>
<l>ὁππότʼ ἂν ἡβήσῃ τε καὶ ἧς ἱμείρεται αἴης.</l>
<l>ὣς ἔφαθʼ Ἑρμείας, ἀλλʼ οὐ φρένας Αἰγίσθοιο</l>
<l>πεῖθʼ ἀγαθὰ φρονέων· νῦν δʼ ἁθρόα πάντʼ ἀπέτισεν.</l>
</q>
<milestone n="44" unit="card" ed="p"/>
<l>
<milestone unit="para" ed="P"/>τὸν δʼ ἠμείβετʼ ἔπειτα θεά, γλαυκῶπις Ἀθήνη·</l>
<q direct="unspecified">
<l n="45">ὦ πάτερ ἡμέτερε Κρονίδη,  ὕπατε κρειόντων,</l>
<l>καὶ λίην κεῖνός γε ἐοικότι κεῖται ὀλέθρῳ·</l>
<l>ὡς ἀπόλοιτο καὶ ἄλλος, ὅτις τοιαῦτά γε ῥέζοι·</l>
<l>ἀλλά μοι ἀμφʼ Ὀδυσῆι δαΐφρονι δαίεται ἦτορ,</l>
<l>δυσμόρῳ, ὃς δὴ δηθὰ φίλων ἄπο πήματα πάσχει</l>
<l n="50">νήσῳ ἐν ἀμφιρύτῃ,  ὅθι τʼ ὀμφαλός ἐστι θαλάσσης.</l>
<l>νῆσος δενδρήεσσα, θεὰ δʼ ἐν δώματα ναίει,</l>
<l>Ἄτλαντος θυγάτηρ ὀλοόφρονος, ὅς τε θαλάσσης</l>
<l>πάσης βένθεα οἶδεν, ἔχει δέ τε κίονας αὐτὸς</l>
<l>μακράς, αἳ γαῖάν τε καὶ οὐρανὸν ἀμφὶς ἔχουσιν.</l>
<l n="55">τοῦ θυγάτηρ δύστηνον ὀδυρόμενον κατερύκει,</l>
<l>αἰεὶ δὲ μαλακοῖσι καὶ αἱμυλίοισι λόγοισιν</l>
<l>θέλγει, ὅπως Ἰθάκης ἐπιλήσεται· αὐτὰρ Ὀδυσσεύς,</l>
<l>ἱέμενος καὶ καπνὸν ἀποθρῴσκοντα νοῆσαι</l>
<l>ἧς γαίης, θανέειν ἱμείρεται. οὐδέ νυ σοί περ</l>
<l n="60">ἐντρέπεται φίλον ἦτορ,  Ὀλύμπιε. οὔ νύ τʼ Ὀδυσσεὺς</l>
<l>Ἀργείων παρὰ νηυσὶ χαρίζετο ἱερὰ ῥέζων</l>
<l>Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>τέκνον ἐμόν, ποῖόν σε ἔπος φύγεν ἕρκος ὀδόντων.</l>
<l n="65">πῶς ἂν ἔπειτʼ Ὀδυσῆος ἐγὼ θείοιο λαθοίμην,</l>
<l>ὃς περὶ μὲν νόον ἐστὶ βροτῶν, περὶ δʼ ἱρὰ θεοῖσιν</l>
<l>ἀθανάτοισιν ἔδωκε, τοὶ οὐρανὸν εὐρὺν ἔχουσιν;</l>
<l>ἀλλὰ Ποσειδάων γαιήοχος ἀσκελὲς αἰεὶ</l>
<l>Κύκλωπος κεχόλωται, ὃν ὀφθαλμοῦ ἀλάωσεν,</l>
<l n="70">ἀντίθεον Πολύφημον,  ὅου κράτος ἐστὶ μέγιστον</l>
<l>πᾶσιν Κυκλώπεσσι· Θόωσα δέ μιν τέκε νύμφη,</l>
<l>Φόρκυνος θυγάτηρ ἁλὸς ἀτρυγέτοιο μέδοντος,</l>
<l>ἐν σπέσσι γλαφυροῖσι Ποσειδάωνι μιγεῖσα.</l>
<l>ἐκ τοῦ δὴ Ὀδυσῆα Ποσειδάων ἐνοσίχθων</l>
<l n="75">οὔ τι κατακτείνει,  πλάζει δʼ ἀπὸ πατρίδος αἴης.</l>
<l>ἀλλʼ ἄγεθʼ, ἡμεῖς οἵδε περιφραζώμεθα πάντες</l>
<l>νόστον, ὅπως ἔλθῃσι· Ποσειδάων δὲ μεθήσει</l>
<l>ὃν χόλον· οὐ μὲν γὰρ τι δυνήσεται ἀντία πάντων</l>
<l>ἀθανάτων ἀέκητι θεῶν ἐριδαινέμεν οἶος.</l>
</q>
<milestone n="80" unit="card" ed="p"/>
<l n="80">
<milestone unit="para" ed="P"/>τὸν δʼ ἠμείβετʼ ἔπειτα θεά,  γλαυκῶπις Ἀθήνη·</l>
<q direct="unspecified">
<l>ὦ πάτερ ἡμέτερε Κρονίδη, ὕπατε κρειόντων,</l>
<l>εἰ μὲν δὴ νῦν τοῦτο φίλον μακάρεσσι θεοῖσιν,</l>
<l>νοστῆσαι Ὀδυσῆα πολύφρονα ὅνδε δόμονδε,</l>
<l>Ἑρμείαν μὲν ἔπειτα διάκτορον ἀργεϊφόντην</l>
<l n="85">νῆσον ἐς Ὠγυγίην ὀτρύνομεν,  ὄφρα τάχιστα</l>
<l>νύμφῃ ἐυπλοκάμῳ εἴπῃ νημερτέα βουλήν,</l>
<l>νόστον Ὀδυσσῆος ταλασίφρονος, ὥς κε νέηται·</l>
<l>αὐτὰρ ἐγὼν Ἰθάκηνδʼ ἐσελεύσομαι, ὄφρα οἱ υἱὸν</l>
<l>μᾶλλον ἐποτρύνω καί οἱ μένος ἐν φρεσὶ θείω,</l>
<l n="90">εἰς ἀγορὴν καλέσαντα κάρη κομόωντας Ἀχαιοὺς</l>
<l>πᾶσι μνηστήρεσσιν ἀπειπέμεν, οἵ τέ οἱ αἰεὶ</l>
<l>μῆλʼ ἁδινὰ σφάζουσι καὶ εἰλίποδας ἕλικας βοῦς.</l>
<l>πέμψω δʼ ἐς Σπάρτην τε καὶ ἐς Πύλον ἠμαθόεντα</l>
<l>νόστον πευσόμενον πατρὸς φίλου, ἤν που ἀκούσῃ,</l>
<l>ἠδʼ ἵνα μιν κλέος ἐσθλὸν ἐν ἀνθρώποισιν ἔχῃσιν.</l>
</q>
<l n="95">
<milestone unit="para" ed="P"/>ὣς εἰποῦσʼ ὑπὸ ποσσὶν ἐδήσατο καλὰ πέδιλα,</l>
<l>ἀμβρόσια χρύσεια, τά μιν φέρον ἠμὲν ἐφʼ ὑγρὴν</l>
<l>ἠδʼ ἐπʼ ἀπείρονα γαῖαν ἅμα πνοιῇς ἀνέμοιο·</l>
<l>εἵλετο δʼ ἄλκιμον ἔγχος, ἀκαχμένον ὀξέι χαλκῷ,</l>
<l n="100">βριθὺ μέγα στιβαρόν,  τῷ δάμνησι στίχας ἀνδρῶν</l>
<l>ἡρώων, τοῖσίν τε κοτέσσεται ὀβριμοπάτρη.</l>
<l>βῆ δὲ κατʼ Οὐλύμποιο καρήνων ἀίξασα,</l>
<l>στῆ δʼ Ἰθάκης ἐνὶ δήμῳ ἐπὶ προθύροις Ὀδυσῆος,</l>
<l>οὐδοῦ ἐπʼ αὐλείου· παλάμῃ δʼ ἔχε χάλκεον ἔγχος,</l>
<l n="105">εἰδομένη ξείνῳ,  Ταφίων ἡγήτορι Μέντῃ.</l>
<l>εὗρε δʼ ἄρα μνηστῆρας ἀγήνορας. οἱ μὲν ἔπειτα</l>
<l>πεσσοῖσι προπάροιθε θυράων θυμὸν ἔτερπον</l>
<l>ἥμενοι ἐν ῥινοῖσι βοῶν, οὓς ἔκτανον αὐτοί·</l>
<l>κήρυκες δʼ αὐτοῖσι καὶ ὀτρηροὶ θεράποντες</l>
<l n="110">οἱ μὲν οἶνον ἔμισγον ἐνὶ κρητῆρσι καὶ ὕδωρ,</l>
<l>οἱ δʼ αὖτε σπόγγοισι πολυτρήτοισι τραπέζας</l>
<l>νίζον καὶ πρότιθεν, τοὶ δὲ κρέα πολλὰ δατεῦντο.</l>
<l>
<milestone unit="para" ed="P"/>τὴν δὲ πολὺ πρῶτος ἴδε Τηλέμαχος θεοειδής,</l>
<l>ἧστο γὰρ ἐν μνηστῆρσι φίλον τετιημένος ἦτορ,</l>
<l n="115">ὀσσόμενος πατέρʼ ἐσθλὸν ἐνὶ φρεσίν,  εἴ ποθεν ἐλθὼν</l>
<l>μνηστήρων τῶν μὲν σκέδασιν κατὰ δώματα θείη,</l>
<l>τιμὴν δʼ αὐτὸς ἔχοι καὶ δώμασιν οἷσιν ἀνάσσοι.</l>
<l>τὰ φρονέων, μνηστῆρσι μεθήμενος, εἴσιδʼ Ἀθήνην.</l>
<l>βῆ δʼ ἰθὺς προθύροιο, νεμεσσήθη δʼ ἐνὶ θυμῷ</l>
<l n="120">ξεῖνον δηθὰ θύρῃσιν ἐφεστάμεν· ἐγγύθι δὲ στὰς</l>
<l>χεῖρʼ ἕλε δεξιτερὴν καὶ ἐδέξατο χάλκεον ἔγχος,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>χαῖρε, ξεῖνε, παρʼ ἄμμι φιλήσεαι· αὐτὰρ ἔπειτα</l>
<l>δείπνου πασσάμενος μυθήσεαι ὅττεό σε χρή.</l>
</q>
<milestone n="125" unit="card" ed="p"/>
<l n="125">
<milestone unit="para" ed="P"/>ὣς εἰπὼν ἡγεῖθʼ,  ἡ δʼ ἕσπετο Παλλὰς Ἀθήνη.</l>
<l>οἱ δʼ ὅτε δή ῥʼ ἔντοσθεν ἔσαν δόμου ὑψηλοῖο,</l>
<l>ἔγχος μέν ῥʼ ἔστησε φέρων πρὸς κίονα μακρὴν</l>
<l>δουροδόκης ἔντοσθεν ἐυξόου, ἔνθα περ ἄλλα</l>
<l>ἔγχεʼ Ὀδυσσῆος ταλασίφρονος ἵστατο πολλά,</l>
<l n="130">αὐτὴν δʼ ἐς θρόνον εἷσεν ἄγων,  ὑπὸ λῖτα πετάσσας,</l>
<l>καλὸν δαιδάλεον· ὑπὸ δὲ θρῆνυς ποσὶν ἦεν.</l>
<l>πὰρ δʼ αὐτὸς κλισμὸν θέτο ποικίλον, ἔκτοθεν ἄλλων</l>
<l>μνηστήρων, μὴ ξεῖνος ἀνιηθεὶς ὀρυμαγδῷ</l>
<l>δείπνῳ ἁδήσειεν, ὑπερφιάλοισι μετελθών,</l>
<l n="135">ἠδʼ ἵνα μιν περὶ πατρὸς ἀποιχομένοιο ἔροιτο.</l>
<l>χέρνιβα δʼ ἀμφίπολος προχόῳ ἐπέχευε φέρουσα</l>
<l>καλῇ χρυσείῃ, ὑπὲρ ἀργυρέοιο λέβητος,</l>
<l>νίψασθαι· παρὰ δὲ ξεστὴν ἐτάνυσσε τράπεζαν.</l>
<l>σῖτον δʼ αἰδοίη ταμίη παρέθηκε φέρουσα,</l>
<l n="140">εἴδατα πόλλʼ ἐπιθεῖσα,  χαριζομένη παρεόντων·</l>
<l>δαιτρὸς δὲ κρειῶν πίνακας παρέθηκεν ἀείρας</l>
<l>παντοίων, παρὰ δέ σφι τίθει χρύσεια κύπελλα·</l>
<l>κῆρυξ δʼ αὐτοῖσιν θάμʼ ἐπῴχετο οἰνοχοεύων.</l>
<l>
<milestone unit="para" ed="P"/>ἐς δʼ ἦλθον μνηστῆρες ἀγήνορες. οἱ μὲν ἔπειτα</l>
<l n="145">ἑξείης ἕζοντο κατὰ κλισμούς τε θρόνους τε,</l>
<l>τοῖσι δὲ κήρυκες μὲν ὕδωρ ἐπὶ χεῖρας ἔχευαν,</l>
<l>σῖτον δὲ δμῳαὶ παρενήνεον ἐν κανέοισιν,</l>
<l>κοῦροι δὲ κρητῆρας ἐπεστέψαντο ποτοῖο.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l n="150">αὐτὰρ ἐπεὶ πόσιος καὶ ἐδητύος ἐξ ἔρον ἕντο</l>
<l>μνηστῆρες, τοῖσιν μὲν ἐνὶ φρεσὶν ἄλλα μεμήλει,</l>
<l>μολπή τʼ ὀρχηστύς τε· τὰ γὰρ τʼ ἀναθήματα δαιτός·</l>
<l>κῆρυξ δʼ ἐν χερσὶν κίθαριν περικαλλέα θῆκεν</l>
<l>Φημίῳ, ὅς ῥʼ ἤειδε παρὰ μνηστῆρσιν ἀνάγκῃ.</l>
<l n="155">ἦ τοι ὁ φορμίζων ἀνεβάλλετο καλὸν ἀείδειν.</l>
<l>
<milestone unit="para" ed="P"/>αὐτὰρ Τηλέμαχος προσέφη γλαυκῶπιν Ἀθήνην,</l>
<l>ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·</l>
<q direct="unspecified">
<l>ξεῖνε φίλʼ, ἦ καὶ μοι νεμεσήσεαι ὅττι κεν εἴπω;</l>
<l>τούτοισιν μὲν ταῦτα μέλει, κίθαρις καὶ ἀοιδή,</l>
<l n="160">ῥεῖʼ,  ἐπεὶ ἀλλότριον βίοτον νήποινον ἔδουσιν,</l>
<l>ἀνέρος, οὗ δή που λεύκʼ ὀστέα πύθεται ὄμβρῳ</l>
<l>κείμενʼ ἐπʼ ἠπείρου, ἢ εἰν ἁλὶ κῦμα κυλίνδει.</l>
<l>εἰ κεῖνόν γʼ Ἰθάκηνδε ἰδοίατο νοστήσαντα,</l>
<l>πάντες κʼ ἀρησαίατʼ ἐλαφρότεροι πόδας εἶναι</l>
<l n="165">ἢ ἀφνειότεροι χρυσοῖό τε ἐσθῆτός τε.</l>
<l>νῦν δʼ ὁ μὲν ὣς ἀπόλωλε κακὸν μόρον, οὐδέ τις ἡμῖν</l>
<l>θαλπωρή, εἴ πέρ τις ἐπιχθονίων ἀνθρώπων</l>
<l>φῇσιν ἐλεύσεσθαι· τοῦ δʼ ὤλετο νόστιμον ἦμαρ.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
<l n="170">τίς  πόθεν εἰς ἀνδρῶν; πόθι τοι πόλις ἠδὲ τοκῆες;</l>
<l>ὁπποίης τʼ ἐπὶ νηὸς ἀφίκεο· πῶς δέ σε ναῦται</l>
<l>ἤγαγον εἰς Ἰθάκην; τίνες ἔμμεναι εὐχετόωντο;</l>
<l>οὐ μὲν γὰρ τί σε πεζὸν ὀίομαι ἐνθάδʼ ἱκέσθαι.</l>
<l>καί μοι τοῦτʼ ἀγόρευσον ἐτήτυμον, ὄφρʼ ἐὺ εἰδῶ,</l>
<l n="175">ἠὲ νέον μεθέπεις ἦ καὶ πατρώιός ἐσσι</l>
<l>ξεῖνος, ἐπεὶ πολλοὶ ἴσαν ἀνέρες ἡμέτερον δῶ</l>
<l>ἄλλοι, ἐπεὶ καὶ κεῖνος ἐπίστροφος ἦν ἀνθρώπων.</l>
</q>
<milestone n="178" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
<q direct="unspecified">
<l>τοιγὰρ ἐγώ τοι ταῦτα μάλʼ ἀτρεκέως ἀγορεύσω.</l>
<l n="180">Μέντης Ἀγχιάλοιο δαΐφρονος εὔχομαι εἶναι</l>
<l>υἱός, ἀτὰρ Ταφίοισι φιληρέτμοισιν ἀνάσσω.</l>
<l>νῦν δʼ ὧδε ξὺν νηὶ κατήλυθον ἠδʼ ἑτάροισιν</l>
<l>πλέων ἐπὶ οἴνοπα πόντον ἐπʼ ἀλλοθρόους ἀνθρώπους,</l>
<l>ἐς Τεμέσην μετὰ χαλκόν, ἄγω δʼ αἴθωνα σίδηρον.</l>
<l n="185">νηῦς δέ μοι ἥδʼ ἕστηκεν ἐπʼ ἀγροῦ νόσφι πόληος,</l>
<l>ἐν λιμένι Ῥείθρῳ ὑπὸ Νηίῳ ὑλήεντι.</l>
<l>ξεῖνοι δʼ ἀλλήλων πατρώιοι εὐχόμεθʼ εἶναι</l>
<l>ἐξ ἀρχῆς, εἴ πέρ τε γέροντʼ εἴρηαι ἐπελθὼν</l>
<l>Λαέρτην ἥρωα, τὸν οὐκέτι φασὶ πόλινδε</l>
<l n="190">ἔρχεσθʼ,  ἀλλʼ ἀπάνευθεν ἐπʼ ἀγροῦ πήματα πάσχειν</l>
<l>γρηὶ σὺν ἀμφιπόλῳ, ἥ οἱ βρῶσίν τε πόσιν τε</l>
<l>παρτιθεῖ, εὖτʼ ἄν μιν κάματος κατὰ γυῖα λάβῃσιν</l>
<l>ἑρπύζοντʼ ἀνὰ γουνὸν ἀλωῆς οἰνοπέδοιο.</l>
<l>νῦν δʼ ἦλθον· δὴ γάρ μιν ἔφαντʼ ἐπιδήμιον εἶναι,</l>
<l n="195">σὸν πατέρʼ· ἀλλά νυ τόν γε θεοὶ βλάπτουσι κελεύθου.</l>
<l>οὐ γάρ πω τέθνηκεν ἐπὶ χθονὶ δῖος Ὀδυσσεύς,</l>
<l>ἀλλʼ ἔτι που ζωὸς κατερύκεται εὐρέι πόντῳ</l>
<l>νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν</l>
<l>ἄγριοι, οἵ που κεῖνον ἐρυκανόωσʼ ἀέκοντα.</l>
<l n="200">αὐτὰρ νῦν τοι ἐγὼ μαντεύσομαι,  ὡς ἐνὶ θυμῷ</l>
<l>ἀθάνατοι βάλλουσι καὶ ὡς τελέεσθαι ὀίω,</l>
<l>οὔτε τι μάντις ἐὼν οὔτʼ οἰωνῶν σάφα εἰδώς.</l>
<l>οὔ τοι ἔτι δηρόν γε φίλης ἀπὸ πατρίδος αἴης</l>
<l>ἔσσεται, οὐδʼ εἴ πέρ τε σιδήρεα δέσματʼ ἔχῃσιν·</l>
<l n="205">φράσσεται ὥς κε νέηται,  ἐπεὶ πολυμήχανός ἐστιν.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>εἰ δὴ ἐξ αὐτοῖο τόσος πάϊς εἰς Ὀδυσῆος.</l>
<l>αἰνῶς μὲν κεφαλήν τε καὶ ὄμματα καλὰ ἔοικας</l>
<l>κείνῳ, ἐπεὶ θαμὰ τοῖον ἐμισγόμεθʼ ἀλλήλοισιν,</l>
<l n="210">πρίν γε τὸν ἐς Τροίην ἀναβήμεναι,  ἔνθα περ ἄλλοι</l>
<l>Ἀργείων οἱ ἄριστοι ἔβαν κοίλῃς ἐνὶ νηυσίν·</l>
<l>ἐκ τοῦ δʼ οὔτʼ Ὀδυσῆα ἐγὼν ἴδον οὔτʼ ἔμʼ ἐκεῖνος.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
<l n="215">μήτηρ μέν τέ μέ φησι τοῦ ἔμμεναι,  αὐτὰρ ἐγώ γε</l>
<l>οὐκ οἶδʼ· οὐ γάρ πώ τις ἑὸν γόνον αὐτὸς ἀνέγνω.</l>
<l>ὡς δὴ ἐγώ γʼ ὄφελον μάκαρός νύ τευ ἔμμεναι υἱὸς</l>
<l>ἀνέρος, ὃν κτεάτεσσιν ἑοῖς ἔπι γῆρας ἔτετμε.</l>
<l>νῦν δʼ ὃς ἀποτμότατος γένετο θνητῶν ἀνθρώπων,</l>
<l n="220">τοῦ μʼ ἔκ φασι γενέσθαι,  ἐπεὶ σύ με τοῦτʼ ἐρεείνεις.</l>
</q>
<l>
<milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
<q direct="unspecified">
<l>οὐ μέν τοι γενεήν γε θεοὶ νώνυμνον ὀπίσσω</l>
<l>θῆκαν, ἐπεὶ σέ γε τοῖον ἐγείνατο Πηνελόπεια.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
<l n="225">τίς δαίς,  τίς δὲ ὅμιλος ὅδʼ ἔπλετο; τίπτε δέ σε χρεώ;</l>
<l>εἰλαπίνη ἠὲ γάμος; ἐπεὶ οὐκ ἔρανος τάδε γʼ ἐστίν·</l>
<l>ὥς τέ μοι ὑβρίζοντες ὑπερφιάλως δοκέουσι</l>
<l>δαίνυσθαι κατὰ δῶμα. νεμεσσήσαιτό κεν ἀνὴρ</l>
<l>αἴσχεα πόλλʼ ὁρόων, ὅς τις πινυτός γε μετέλθοι.</l>
</q>
<milestone n="230" unit="card" ed="p"/>
<l n="230">
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ξεῖνʼ, ἐπεὶ ἂρ δὴ ταῦτά μʼ ἀνείρεαι ἠδὲ μεταλλᾷς,</l>
<l>μέλλεν μέν ποτε οἶκος ὅδʼ ἀφνειὸς καὶ ἀμύμων</l>
<l>ἔμμεναι, ὄφρʼ ἔτι κεῖνος ἀνὴρ ἐπιδήμιος ἦεν·</l>
<l>νῦν δʼ ἑτέρως ἐβόλοντο θεοὶ κακὰ μητιόωντες,</l>
<l n="235">οἳ κεῖνον μὲν ἄιστον ἐποίησαν περὶ πάντων</l>
<l>ἀνθρώπων, ἐπεὶ οὔ κε θανόντι περ ὧδʼ ἀκαχοίμην,</l>
<l>εἰ μετὰ οἷς ἑτάροισι δάμη Τρώων ἐνὶ δήμῳ,</l>
<l>ἠὲ φίλων ἐν χερσίν, ἐπεὶ πόλεμον τολύπευσεν.</l>
<l>τῷ κέν οἱ τύμβον μὲν ἐποίησαν Παναχαιοί,</l>
<l n="240">ἠδέ κε καὶ ᾧ παιδὶ μέγα κλέος ἤρατʼ ὀπίσσω.</l>
<l>νῦν δέ μιν ἀκλειῶς ἅρπυιαι ἀνηρείψαντο·</l>
<l>οἴχετʼ ἄιστος ἄπυστος, ἐμοὶ δʼ ὀδύνας τε γόους τε</l>
<l>κάλλιπεν. οὐδέ τι κεῖνον ὀδυρόμενος στεναχίζω</l>
<l>οἶον, ἐπεί νύ μοι ἄλλα θεοὶ κακὰ κήδεʼ ἔτευξαν.</l>
<l n="245">ὅσσοι γὰρ νήσοισιν ἐπικρατέουσιν ἄριστοι,</l>
<l>Δουλιχίῳ τε Σάμῃ τε καὶ ὑλήεντι Ζακύνθῳ,</l>
<l>ἠδʼ ὅσσοι κραναὴν Ἰθάκην κάτα κοιρανέουσιν,</l>
<l>τόσσοι μητέρʼ ἐμὴν μνῶνται, τρύχουσι δὲ οἶκον.</l>
<l>ἡ δʼ οὔτʼ ἀρνεῖται στυγερὸν γάμον οὔτε τελευτὴν</l>
<l n="250">ποιῆσαι δύναται· τοὶ δὲ φθινύθουσιν ἔδοντες</l>
<l>οἶκον ἐμόν· τάχα δή με διαρραίσουσι καὶ αὐτόν.</l>
</q>
<l>
<milestone unit="para" ed="P"/>τὸν δʼ ἐπαλαστήσασα προσηύδα Παλλὰς Ἀθήνη·</l>
<q direct="unspecified">
<l>ὢ πόποι, ἦ δὴ πολλὸν ἀποιχομένου Ὀδυσῆος</l>
<l>δεύῃ, ὅ κε μνηστῆρσιν ἀναιδέσι χεῖρας ἐφείη.</l>
<l n="255">εἰ γὰρ νῦν ἐλθὼν δόμου ἐν πρώτῃσι θύρῃσι</l>
<l>σταίη, ἔχων πήληκα καὶ ἀσπίδα καὶ δύο δοῦρε,</l>
<l>τοῖος ἐὼν οἷόν μιν ἐγὼ τὰ πρῶτʼ ἐνόησα</l>
<l>οἴκῳ ἐν ἡμετέρῳ πίνοντά τε τερπόμενόν τε,</l>
<l n="260">ἐξ Ἐφύρης ἀνιόντα παρʼ Ἴλου Μερμερίδαο—</l>
<l>ᾤχετο γὰρ καὶ κεῖσε θοῆς ἐπὶ νηὸς Ὀδυσσεὺς</l>
<l>φάρμακον ἀνδροφόνον διζήμενος, ὄφρα οἱ εἴη</l>
<l>ἰοὺς χρίεσθαι χαλκήρεας· ἀλλʼ ὁ μὲν οὔ οἱ</l>
<l>δῶκεν, ἐπεί ῥα θεοὺς νεμεσίζετο αἰὲν ἐόντας,</l>
<l n="265">ἀλλὰ πατήρ οἱ δῶκεν ἐμός· φιλέεσκε γὰρ αἰνῶς—</l>
<l>τοῖος ἐὼν μνηστῆρσιν ὁμιλήσειεν Ὀδυσσεύς·</l>
<l>πάντες κʼ ὠκύμοροί τε γενοίατο πικρόγαμοί τε.</l>
<l>ἀλλʼ ἦ τοι μὲν ταῦτα θεῶν ἐν γούνασι κεῖται,</l>
<l>ἤ κεν νοστήσας ἀποτίσεται, ἦε καὶ οὐκί,</l>
<l>οἷσιν ἐνὶ μεγάροισι· σὲ δὲ φράζεσθαι ἄνωγα,</l>
<l n="270">ὅππως κε μνηστῆρας ἀπώσεαι ἐκ μεγάροιο.</l>
<l>εἰ δʼ ἄγε νῦν ξυνίει καὶ ἐμῶν ἐμπάζεο μύθων·</l>
<l>αὔριον εἰς ἀγορὴν καλέσας ἥρωας Ἀχαιοὺς</l>
<l>μῦθον πέφραδε πᾶσι, θεοὶ δʼ ἐπὶ μάρτυροι ἔστων.</l>
<l>μνηστῆρας μὲν ἐπὶ σφέτερα σκίδνασθαι ἄνωχθι,</l>
<l n="275">μητέρα δʼ,  εἴ οἱ θυμὸς ἐφορμᾶται γαμέεσθαι,</l>
<l>ἂψ ἴτω ἐς μέγαρον πατρὸς μέγα δυναμένοιο·</l>
<l>οἱ δὲ γάμον τεύξουσι καὶ ἀρτυνέουσιν ἔεδνα</l>
<l>πολλὰ μάλʼ, ὅσσα ἔοικε φίλης ἐπὶ παιδὸς ἕπεσθαι.</l>
<l>σοὶ δʼ αὐτῷ πυκινῶς ὑποθήσομαι, αἴ κε πίθηαι·</l>
<milestone n="280" unit="card" ed="p"/>
<l n="280">νῆʼ ἄρσας ἐρέτῃσιν ἐείκοσιν,  ἥ τις ἀρίστη,</l>
<l>ἔρχεο πευσόμενος πατρὸς δὴν οἰχομένοιο,</l>
<l>ἤν τίς τοι εἴπῃσι βροτῶν, ἢ ὄσσαν ἀκούσῃς</l>
<l>ἐκ Διός, ἥ τε μάλιστα φέρει κλέος ἀνθρώποισι.</l>
<l>πρῶτα μὲν ἐς Πύλον ἐλθὲ καὶ εἴρεο Νέστορα δῖον,</l>
<l n="285">κεῖθεν δὲ Σπάρτηνδε παρὰ ξανθὸν Μενέλαον·</l>
<l>ὃς γὰρ δεύτατος ἦλθεν Ἀχαιῶν χαλκοχιτώνων.</l>
<l>εἰ μέν κεν πατρὸς βίοτον καὶ νόστον ἀκούσῃς,</l>
<l>ἦ τʼ ἂν τρυχόμενός περ ἔτι τλαίης ἐνιαυτόν·</l>
<l>εἰ δέ κε τεθνηῶτος ἀκούσῃς μηδʼ ἔτʼ ἐόντος,</l>
<l n="290">νοστήσας δὴ ἔπειτα φίλην ἐς πατρίδα γαῖαν</l>
<l>σῆμά τέ οἱ χεῦαι καὶ ἐπὶ κτέρεα κτερεΐξαι</l>
<l>πολλὰ μάλʼ, ὅσσα ἔοικε, καὶ ἀνέρι μητέρα δοῦναι.</l>
<l>αὐτὰρ ἐπὴν δὴ ταῦτα τελευτήσῃς τε καὶ ἔρξῃς,</l>
<l>φράζεσθαι δὴ ἔπειτα κατὰ φρένα καὶ κατὰ θυμὸν</l>
<l n="295">ὅππως κε μνηστῆρας ἐνὶ μεγάροισι τεοῖσι</l>
<l>κτείνῃς ἠὲ δόλῳ ἢ ἀμφαδόν· οὐδέ τί σε χρὴ</l>
<l>νηπιάας ὀχέειν, ἐπεὶ οὐκέτι τηλίκος ἐσσι.</l>
<l>ἢ οὐκ ἀίεις οἷον κλέος ἔλλαβε δῖος Ὀρέστης</l>
<l>πάντας ἐπʼ ἀνθρώπους, ἐπεὶ ἔκτανε πατροφονῆα,</l>
<l n="300">Αἴγισθον δολόμητιν,  ὅ οἱ πατέρα κλυτὸν ἔκτα;</l>
<l>καὶ σύ, φίλος, μάλα γάρ σʼ ὁρόω καλόν τε μέγαν τε,</l>
<l>ἄλκιμος ἔσσʼ, ἵνα τίς σε καὶ ὀψιγόνων ἐὺ εἴπῃ.</l>
<l>αὐτὰρ ἐγὼν ἐπὶ νῆα θοὴν κατελεύσομαι ἤδη</l>
<l>ἠδʼ ἑτάρους, οἵ πού με μάλʼ ἀσχαλόωσι μένοντες·</l>
<l n="305">σοὶ δʼ αὐτῷ μελέτω,  καὶ ἐμῶν ἐμπάζεο μύθων.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ξεῖνʼ, ἦ τοι μὲν ταῦτα φίλα φρονέων ἀγορεύεις,</l>
<l>ὥς τε πατὴρ ᾧ παιδί, καὶ οὔ ποτε λήσομαι αὐτῶν.</l>
<l>ἀλλʼ ἄγε νῦν ἐπίμεινον, ἐπειγόμενός περ ὁδοῖο,</l>
<l n="310">ὄφρα λοεσσάμενός τε τεταρπόμενός τε φίλον κῆρ,</l>
<l>δῶρον ἔχων ἐπὶ νῆα κίῃς, χαίρων ἐνὶ θυμῷ,</l>
<l>τιμῆεν, μάλα καλόν, ὅ τοι κειμήλιον ἔσται</l>
<l>ἐξ ἐμεῦ, οἷα φίλοι ξεῖνοι ξείνοισι διδοῦσι.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα θεά, γλαυκῶπις Ἀθήνη·</l>
<q direct="unspecified">
<l n="315">μή μʼ ἔτι νῦν κατέρυκε,  λιλαιόμενόν περ ὁδοῖο.</l>
<l>δῶρον δʼ ὅττι κέ μοι δοῦναι φίλον ἦτορ ἀνώγῃ,</l>
<l>αὖτις ἀνερχομένῳ δόμεναι οἶκόνδε φέρεσθαι,</l>
<l>καὶ μάλα καλὸν ἑλών· σοὶ δʼ ἄξιον ἔσται ἀμοιβῆς.</l>
</q>
<l>
<milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη,</l>
<l n="320">ὄρνις δʼ ὣς ἀνόπαια διέπτατο· τῷ δʼ ἐνὶ θυμῷ</l>
<l>θῆκε μένος καὶ θάρσος, ὑπέμνησέν τέ ἑ πατρὸς</l>
<l>μᾶλλον ἔτʼ ἢ τὸ πάροιθεν. ὁ δὲ φρεσὶν ᾗσι νοήσας</l>
<l>θάμβησεν κατὰ θυμόν· ὀίσατο γὰρ θεὸν εἶναι.</l>
<l>αὐτίκα δὲ μνηστῆρας ἐπῴχετο ἰσόθεος φώς.</l>
<milestone n="325" unit="card" ed="p"/>
<l n="325">
<milestone unit="para" ed="P"/>τοῖσι δʼ ἀοιδὸς ἄειδε περικλυτός,  οἱ δὲ σιωπῇ</l>
<l>ἥατʼ ἀκούοντες· ὁ δʼ Ἀχαιῶν νόστον ἄειδε</l>
<l>λυγρόν, ὃν ἐκ Τροίης ἐπετείλατο Παλλὰς Ἀθήνη.</l>
<l>τοῦ δʼ ὑπερωιόθεν φρεσὶ σύνθετο θέσπιν ἀοιδὴν</l>
<l>κούρη Ἰκαρίοιο, περίφρων Πηνελόπεια·</l>
<l n="330">κλίμακα δʼ ὑψηλὴν κατεβήσετο οἷο δόμοιο,</l>
<l>οὐκ οἴη, ἅμα τῇ γε καὶ ἀμφίπολοι δύʼ ἕποντο.</l>
<l>ἡ δʼ ὅτε δὴ μνηστῆρας ἀφίκετο δῖα γυναικῶν,</l>
<l>στῆ ῥα παρὰ σταθμὸν τέγεος πύκα ποιητοῖο,</l>
<l>ἄντα παρειάων σχομένη λιπαρὰ κρήδεμνα·</l>
<l n="335">ἀμφίπολος δʼ ἄρα οἱ κεδνὴ ἑκάτερθε παρέστη.</l>
<l>δακρύσασα δʼ ἔπειτα προσηύδα θεῖον ἀοιδόν·</l>
<q direct="unspecified">
<l>
<milestone unit="para" ed="P"/>Φήμιε, πολλὰ γὰρ ἄλλα βροτῶν θελκτήρια οἶδας,</l>
<l>ἔργʼ ἀνδρῶν τε θεῶν τε, τά τε κλείουσιν ἀοιδοί·</l>
<l>τῶν ἕν γέ σφιν ἄειδε παρήμενος, οἱ δὲ σιωπῇ</l>
<l n="340">οἶνον πινόντων· ταύτης δʼ ἀποπαύεʼ ἀοιδῆς</l>
<l>λυγρῆς, ἥ τέ μοι αἰεὶ ἐνὶ στήθεσσι φίλον κῆρ</l>
<l>τείρει, ἐπεί με μάλιστα καθίκετο πένθος ἄλαστον.</l>
<l>τοίην γὰρ κεφαλὴν ποθέω μεμνημένη αἰεί,</l>
<l>ἀνδρός, τοῦ κλέος εὐρὺ καθʼ Ἑλλάδα καὶ μέσον Ἄργος.</l>
</q>
<l n="345">
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>μῆτερ ἐμή, τί τʼ ἄρα φθονέεις ἐρίηρον ἀοιδὸν</l>
<l>τέρπειν ὅππῃ οἱ νόος ὄρνυται; οὔ νύ τʼ ἀοιδοὶ</l>
<l>αἴτιοι, ἀλλά ποθι Ζεὺς αἴτιος, ὅς τε δίδωσιν</l>
<l>ἀνδράσιν ἀλφηστῇσιν, ὅπως ἐθέλῃσιν, ἑκάστῳ.</l>
<l n="350">τούτῳ δʼ οὐ νέμεσις Δαναῶν κακὸν οἶτον ἀείδειν·</l>
<l>τὴν γὰρ ἀοιδὴν μᾶλλον ἐπικλείουσʼ ἄνθρωποι,</l>
<l>ἥ τις ἀκουόντεσσι νεωτάτη ἀμφιπέληται.</l>
<l>σοί δʼ ἐπιτολμάτω κραδίη καὶ θυμὸς ἀκούειν·</l>
<l>οὐ γὰρ Ὀδυσσεὺς οἶος ἀπώλεσε νόστιμον ἦμαρ</l>
<l n="355">ἐν Τροίῃ,  πολλοὶ δὲ καὶ ἄλλοι φῶτες ὄλοντο.</l>
<l>ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε,</l>
<l>ἱστόν τʼ ἠλακάτην τε, καὶ ἀμφιπόλοισι κέλευε</l>
<l>ἔργον ἐποίχεσθαι· μῦθος δʼ ἄνδρεσσι μελήσει</l>
<l>πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ οἴκῳ.</l>
</q>
<l n="360">
<milestone unit="para" ed="P"/>ἡ μὲν θαμβήσασα πάλιν οἶκόνδε βεβήκει·</l>
<l>παιδὸς γὰρ μῦθον πεπνυμένον ἔνθετο θυμῷ.</l>
<l>ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ</l>
<l>κλαῖεν ἔπειτʼ Ὀδυσῆα φίλον πόσιν, ὄφρα οἱ ὕπνον</l>
<l>ἡδὺν ἐπὶ βλεφάροισι βάλε γλαυκῶπις Ἀθήνη.</l>
<milestone n="365" unit="card" ed="p"/>
<l n="365">
<milestone unit="para" ed="P"/>μνηστῆρες δʼ ὁμάδησαν ἀνὰ μέγαρα σκιόεντα,</l>
<l>πάντες δʼ ἠρήσαντο παραὶ λεχέεσσι κλιθῆναι.</l>
<l>τοῖσι δὲ Τηλέμαχος πεπνυμένος ἤρχετο μύθων·</l>
<q direct="unspecified">
<l>
<milestone unit="para" ed="P"/>μητρὸς ἐμῆς μνηστῆρες ὑπέρβιον ὕβριν ἔχοντες,</l>
<l>νῦν μὲν δαινύμενοι τερπώμεθα, μηδὲ βοητὺς</l>
<l n="370">ἔστω,  ἐπεὶ τόδε καλὸν ἀκουέμεν ἐστὶν ἀοιδοῦ</l>
<l>τοιοῦδʼ οἷος ὅδʼ ἐστί, θεοῖς ἐναλίγκιος αὐδήν.</l>
<l>ἠῶθεν δʼ ἀγορήνδε καθεζώμεσθα κιόντες</l>
<l>πάντες, ἵνʼ ὕμιν μῦθον ἀπηλεγέως ἀποείπω,</l>
<l>ἐξιέναι μεγάρων· ἄλλας δʼ ἀλεγύνετε δαῖτας,</l>
<l n="375">ὑμὰ κτήματʼ ἔδοντες,  ἀμειβόμενοι κατὰ οἴκους.</l>
<l>εἰ δʼ ὕμιν δοκέει τόδε λωίτερον καὶ ἄμεινον</l>
<l>ἔμμεναι, ἀνδρὸς ἑνὸς βίοτον νήποινον ὀλέσθαι,</l>
<l>κείρετʼ· ἐγὼ δὲ θεοὺς ἐπιβώσομαι αἰὲν ἐόντας,</l>
<l>αἴ κέ ποθι Ζεὺς δῷσι παλίντιτα ἔργα γενέσθαι·</l>
<l n="380">νήποινοί κεν ἔπειτα δόμων ἔντοσθεν ὄλοισθε.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ὀδὰξ ἐν χείλεσι φύντες</l>
<l>Τηλέμαχον θαύμαζον, ὃ θαρσαλέως ἀγόρευεν.</l>
<l>
<milestone unit="para" ed="P"/>τὸν δʼ αὖτʼ Ἀντίνοος προσέφη, Εὐπείθεος υἱός·</l>
<q direct="unspecified">
<l>Τηλέμαχʼ, ἦ μάλα δή σε διδάσκουσιν θεοὶ αὐτοὶ</l>
<l n="385">ὑψαγόρην τʼ ἔμεναι καὶ θαρσαλέως ἀγορεύειν·</l>
<l>μὴ σέ γʼ ἐν ἀμφιάλῳ Ἰθάκῃ βασιλῆα Κρονίων</l>
<l>ποιήσειεν, ὅ τοι γενεῇ πατρώιόν ἐστιν.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Ἀντίνοʼ, ἦ καί μοι νεμεσήσεαι ὅττι κεν εἴπω;</l>
<l n="390">καὶ κεν τοῦτʼ ἐθέλοιμι Διός γε διδόντος ἀρέσθαι.</l>
<l>ἦ φῂς τοῦτο κάκιστον ἐν ἀνθρώποισι τετύχθαι;</l>
<l>οὐ μὲν γάρ τι κακὸν βασιλευέμεν· αἶψά τέ οἱ δῶ</l>
<l>ἀφνειὸν πέλεται καὶ τιμηέστερος αὐτός.</l>
<l>ἀλλʼ ἦ τοι βασιλῆες Ἀχαιῶν εἰσὶ καὶ ἄλλοι</l>
<l n="395">πολλοὶ ἐν ἀμφιάλῳ Ἰθάκῃ,  νέοι ἠδὲ παλαιοί,</l>
<l>τῶν κέν τις τόδʼ ἔχῃσιν, ἐπεὶ θάνε δῖος Ὀδυσσεύς·</l>
<l>αὐτὰρ ἐγὼν οἴκοιο ἄναξ ἔσομʼ ἡμετέροιο</l>
<l>καὶ δμώων, οὕς μοι ληίσσατο δῖος Ὀδυσσεύς.</l>
</q>
<l>
<milestone unit="para" ed="P"/>τὸν δʼ αὖτʼ Εὐρύμαχος Πολύβου πάϊς ἀντίον ηὔδα·</l>
<q direct="unspecified">
<l n="400">Τηλέμαχʼ,  ἦ τοι ταῦτα θεῶν ἐν γούνασι κεῖται,</l>
<l>ὅς τις ἐν ἀμφιάλῳ Ἰθάκῃ βασιλεύσει Ἀχαιῶν·</l>
<l>κτήματα δʼ αὐτὸς ἔχοις καὶ δώμασιν οἷσιν ἀνάσσοις.</l>
<l>μὴ γὰρ ὅ γʼ ἔλθοι ἀνὴρ ὅς τίς σʼ ἀέκοντα βίηφιν</l>
<l>κτήματʼ ἀπορραίσει, Ἰθάκης ἔτι ναιετοώσης.</l>
<l n="405">ἀλλʼ ἐθέλω σε,  φέριστε, περὶ ξείνοιο ἐρέσθαι,</l>
<l>ὁππόθεν οὗτος ἀνήρ, ποίης δʼ ἐξ εὔχεται εἶναι</l>
<l>γαίης, ποῦ δέ νύ οἱ γενεὴ καὶ πατρὶς ἄρουρα.</l>
<l>ἠέ τινʼ ἀγγελίην πατρὸς φέρει ἐρχομένοιο,</l>
<l>ἦ ἑὸν αὐτοῦ χρεῖος ἐελδόμενος τόδʼ ἱκάνει;</l>
<l n="410">οἷον ἀναΐξας ἄφαρ οἴχεται,  οὐδʼ ὑπέμεινε</l>
<l>γνώμεναι· οὐ μὲν γάρ τι κακῷ εἰς ὦπα ἐῴκει.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Εὐρύμαχʼ, ἦ τοι νόστος ἀπώλετο πατρὸς ἐμοῖο·</l>
<l>οὔτʼ οὖν ἀγγελίῃ ἔτι πείθομαι, εἴ ποθεν ἔλθοι,</l>
<l n="415">οὔτε θεοπροπίης ἐμπάζομαι,  ἥν τινα μήτηρ</l>
<l>ἐς μέγαρον καλέσασα θεοπρόπον ἐξερέηται.</l>
<l>ξεῖνος δʼ οὗτος ἐμὸς πατρώιος ἐκ Τάφου ἐστίν,</l>
<l>Μέντης δʼ Ἀγχιάλοιο δαΐφρονος εὔχεται εἶναι</l>
<l>υἱός, ἀτὰρ Ταφίοισι φιληρέτμοισιν ἀνάσσει.</l>
</q>
<l n="420">
<milestone unit="para" ed="P"/>ὣς φάτο Τηλέμαχος, φρεσὶ δʼ ἀθανάτην θεὸν ἔγνω.</l>
<milestone n="421" unit="card" ed="p"/>
<l>οἱ δʼ εἰς ὀρχηστύν τε καὶ ἱμερόεσσαν ἀοιδὴν</l>
<l>τρεψάμενοι τέρποντο, μένον δʼ ἐπὶ ἕσπερον ἐλθεῖν.</l>
<l>τοῖσι δὲ τερπομένοισι μέλας ἐπὶ ἕσπερος ἦλθε·</l>
<l>δὴ τότε κακκείοντες ἔβαν οἶκόνδε ἕκαστος.</l>
<l n="425">Τηλέμαχος δʼ,  ὅθι οἱ θάλαμος περικαλλέος αὐλῆς</l>
<l>ὑψηλὸς δέδμητο περισκέπτῳ ἐνὶ χώρῳ,</l>
<l>ἔνθʼ ἔβη εἰς εὐνὴν πολλὰ φρεσὶ μερμηρίζων.</l>
<l>τῷ δʼ ἄρʼ ἅμʼ αἰθομένας δαΐδας φέρε κεδνὰ ἰδυῖα</l>
<l>Εὐρύκλειʼ, Ὦπος θυγάτηρ Πεισηνορίδαο,</l>
<l n="430">τήν ποτε Λαέρτης πρίατο κτεάτεσσιν ἑοῖσιν</l>
<l>πρωθήβην ἔτʼ ἐοῦσαν, ἐεικοσάβοια δʼ ἔδωκεν,</l>
<l>ἶσα δέ μιν κεδνῇ ἀλόχῳ τίεν ἐν μεγάροισιν,</l>
<l>εὐνῇ δʼ οὔ ποτʼ ἔμικτο, χόλον δʼ ἀλέεινε γυναικός·</l>
<l>ἥ οἱ ἅμʼ αἰθομένας δαΐδας φέρε, καί ἑ μάλιστα</l>
<l n="435">δμῳάων φιλέεσκε,  καὶ ἔτρεφε τυτθὸν ἐόντα.</l>
<l>ὤιξεν δὲ θύρας θαλάμου πύκα ποιητοῖο,</l>
<l>ἕζετο δʼ ἐν λέκτρῳ, μαλακὸν δʼ ἔκδυνε χιτῶνα·</l>
<l>καὶ τὸν μὲν γραίης πυκιμηδέος ἔμβαλε χερσίν.</l>
<l>ἡ μὲν τὸν πτύξασα καὶ ἀσκήσασα χιτῶνα,</l>
<l n="440">πασσάλῳ ἀγκρεμάσασα παρὰ τρητοῖσι λέχεσσι</l>
<l>βῆ ῥʼ ἴμεν ἐκ θαλάμοιο, θύρην δʼ ἐπέρυσσε κορώνῃ</l>
<l>ἀργυρέῃ, ἐπὶ δὲ κληῖδʼ ἐτάνυσσεν ἱμάντι.</l>
<l>ἔνθʼ ὅ γε παννύχιος, κεκαλυμμένος οἰὸς ἀώτῳ,</l>
<l>βούλευε φρεσὶν ᾗσιν ὁδὸν τὴν πέφραδʼ Ἀθήνη.</l>
</div1>
<div1 n="2" type="Book">
<milestone n="1" unit="card" ed="p"/>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>ὤρνυτʼ ἄρʼ ἐξ εὐνῆφιν Ὀδυσσῆος φίλος υἱὸς</l>
<l>εἵματα ἑσσάμενος, περὶ δὲ ξίφος ὀξὺ θέτʼ ὤμῳ,</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
<l n="5">βῆ δʼ ἴμεν ἐκ θαλάμοιο θεῷ ἐναλίγκιος ἄντην.</l>
<l>αἶψα δὲ κηρύκεσσι λιγυφθόγγοισι κέλευσε</l>
<l>κηρύσσειν ἀγορήνδε κάρη κομόωντας Ἀχαιούς.</l>
<l>οἱ μὲν ἐκήρυσσον, τοὶ δʼ ἠγείροντο μάλʼ ὦκα.</l>
<l>αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,</l>
<l n="10">βῆ ῥʼ ἴμεν εἰς ἀγορήν,  παλάμῃ δʼ ἔχε χάλκεον ἔγχος,</l>
<l>οὐκ οἶος, ἅμα τῷ γε δύω κύνες ἀργοὶ ἕποντο.</l>
<l>θεσπεσίην δʼ ἄρα τῷ γε χάριν κατέχευεν Ἀθήνη.</l>
<l>τὸν δʼ ἄρα πάντες λαοὶ ἐπερχόμενον θηεῦντο·</l>
<l>ἕζετο δʼ ἐν πατρὸς θώκῳ, εἶξαν δὲ γέροντες.</l>
<l n="15">τοῖσι δʼ ἔπειθʼ ἥρως Αἰγύπτιος ἦρχʼ ἀγορεύειν,</l>
<l>ὃς δὴ γήραϊ κυφὸς ἔην καὶ μυρία ᾔδη.</l>
<l>καὶ γὰρ τοῦ φίλος υἱὸς ἅμʼ ἀντιθέῳ Ὀδυσῆι</l>
<l>Ἴλιον εἰς ἐύπωλον ἔβη κοίλῃς ἐνὶ νηυσίν,</l>
<l>Ἄντιφος αἰχμητής· τὸν δʼ ἄγριος ἔκτανε Κύκλωψ</l>
<l n="20">ἐν σπῆι γλαφυρῷ,  πύματον δʼ ὡπλίσσατο δόρπον.</l>
<l>τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,</l>
<l>Εὐρύνομος, δύο δʼ αἰὲν ἔχον πατρώια ἔργα.</l>
<l>ἀλλʼ οὐδʼ ὣς τοῦ λήθετʼ ὀδυρόμενος καὶ ἀχεύων.</l>
<l>τοῦ ὅ γε δάκρυ χέων ἀγορήσατο καὶ μετέειπε·</l>
<q direct="unspecified">
<l n="25">
<milestone unit="para" ed="P"/>κέκλυτε δὴ νῦν μευ,  Ἰθακήσιοι, ὅττι κεν εἴπω·</l>
<l>οὔτε ποθʼ ἡμετέρη ἀγορὴ γένετʼ οὔτε θόωκος</l>
<l>ἐξ οὗ Ὀδυσσεὺς δῖος ἔβη κοίλῃς ἐνὶ νηυσί.</l>
<l>νῦν δὲ τίς ὧδʼ ἤγειρε; τίνα χρειὼ τόσον ἵκει</l>
<l>ἠὲ νέων ἀνδρῶν ἢ οἳ προγενέστεροί εἰσιν;</l>
<l n="30">ἠέ τινʼ ἀγγελίην στρατοῦ ἔκλυεν ἐρχομένοιο,</l>
<l>ἥν χʼ ἡμῖν σάφα εἴποι, ὅτε πρότερός γε πύθοιτο;</l>
<l>ἦέ τι δήμιον ἄλλο πιφαύσκεται ἠδʼ ἀγορεύει;</l>
<l>ἐσθλός μοι δοκεῖ εἶναι, ὀνήμενος. εἴθε οἱ αὐτῷ</l>
<l>Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.</l>
</q>
<l n="35">
<milestone unit="para" ed="P"/>ὣς φάτο,  χαῖρε δὲ φήμῃ Ὀδυσσῆος φίλος υἱός,</l>
<l>οὐδʼ ἄρʼ ἔτι δὴν ἧστο, μενοίνησεν δʼ ἀγορεύειν,</l>
<l>στῆ δὲ μέσῃ ἀγορῇ· σκῆπτρον δέ οἱ ἔμβαλε χειρὶ</l>
<l>κῆρυξ Πεισήνωρ πεπνυμένα μήδεα εἰδώς.</l>
<milestone n="39" unit="card" ed="p"/>
<l>πρῶτον ἔπειτα γέροντα καθαπτόμενος προσέειπεν·</l>
<q direct="unspecified">
<l n="40">
<milestone unit="para" ed="P"/>ὦ γέρον, οὐχ ἑκὰς οὗτος ἀνήρ, τάχα δʼ εἴσεαι αὐτός,</l>
<l>ὃς λαὸν ἤγειρα· μάλιστα δέ μʼ ἄλγος ἱκάνει.</l>
<l>οὔτε τινʼ ἀγγελίην στρατοῦ ἔκλυον ἐρχομένοιο,</l>
<l>ἥν χʼ ὑμῖν σάφα εἴπω, ὅτε πρότερός γε πυθοίμην,</l>
<l>οὔτε τι δήμιον ἄλλο πιφαύσκομαι οὐδʼ ἀγορεύω,</l>
<l n="45">ἀλλʼ ἐμὸν αὐτοῦ χρεῖος,  ὅ μοι κακὰ ἔμπεσεν οἴκῳ</l>
<l>δοιά· τὸ μὲν πατέρʼ ἐσθλὸν ἀπώλεσα, ὅς ποτʼ ἐν ὑμῖν</l>
<l>τοίσδεσσιν βασίλευε, πατὴρ δʼ ὣς ἤπιος ἦεν·</l>
<l>νῦν δʼ αὖ καὶ πολὺ μεῖζον, ὃ δὴ τάχα οἶκον ἅπαντα</l>
<l>πάγχυ διαρραίσει, βίοτον δʼ ἀπὸ πάμπαν ὀλέσσει.</l>
<l n="50">μητέρι μοι μνηστῆρες ἐπέχραον οὐκ ἐθελούσῃ,</l>
<l>τῶν ἀνδρῶν φίλοι υἷες, οἳ ἐνθάδε γʼ εἰσὶν ἄριστοι,</l>
<l>οἳ πατρὸς μὲν ἐς οἶκον ἀπερρίγασι νέεσθαι</l>
<l>Ἰκαρίου, ὥς κʼ αὐτὸς ἐεδνώσαιτο θύγατρα,</l>
<l>δοίη δʼ ᾧ κʼ ἐθέλοι καί οἱ κεχαρισμένος ἔλθοι·</l>
<l n="55">οἱ δʼ εἰς ἡμέτερον πωλεύμενοι ἤματα πάντα,</l>
<l>βοῦς ἱερεύοντες καὶ ὄις καὶ πίονας αἶγας</l>
<l>εἰλαπινάζουσιν πίνουσί τε αἴθοπα οἶνον</l>
<l>μαψιδίως· τὰ δὲ πολλὰ κατάνεται. οὐ γὰρ ἔπʼ ἀνήρ,</l>
<l>οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.</l>
<l n="60">ἡμεῖς δʼ οὔ νύ τι τοῖοι ἀμυνέμεν· ἦ καὶ ἔπειτα</l>
<l>λευγαλέοι τʼ ἐσόμεσθα καὶ οὐ δεδαηκότες ἀλκήν.</l>
<l>ἦ τʼ ἂν ἀμυναίμην, εἴ μοι δύναμίς γε παρείη.</l>
<l>οὐ γὰρ ἔτʼ ἀνσχετὰ ἔργα τετεύχαται, οὐδʼ ἔτι καλῶς</l>
<l>οἶκος ἐμὸς διόλωλε. νεμεσσήθητε καὶ αὐτοί,</l>
<l n="65">ἄλλους τʼ αἰδέσθητε περικτίονας ἀνθρώπους,</l>
<l>οἳ περιναιετάουσι· θεῶν δʼ ὑποδείσατε μῆνιν,</l>
<l>μή τι μεταστρέψωσιν ἀγασσάμενοι κακὰ ἔργα.</l>
<l>λίσσομαι ἠμὲν Ζηνὸς Ὀλυμπίου ἠδὲ Θέμιστος,</l>
<l>ἥ τʼ ἀνδρῶν ἀγορὰς ἠμὲν λύει ἠδὲ καθίζει·</l>
<l n="70">σχέσθε,  φίλοι, καί μʼ οἶον ἐάσατε πένθεϊ λυγρῷ</l>
<l>τείρεσθʼ, εἰ μή πού τι πατὴρ ἐμὸς ἐσθλὸς Ὀδυσσεὺς</l>
<l>δυσμενέων κάκʼ ἔρεξεν ἐυκνήμιδας Ἀχαιούς,</l>
<l>τῶν μʼ ἀποτινύμενοι κακὰ ῥέζετε δυσμενέοντες,</l>
<l>τούτους ὀτρύνοντες. ἐμοὶ δέ κε κέρδιον εἴη</l>
<l n="75">ὑμέας ἐσθέμεναι κειμήλιά τε πρόβασίν τε.</l>
<l>εἴ χʼ ὑμεῖς γε φάγοιτε, τάχʼ ἄν ποτε καὶ τίσις εἴη·</l>
<l>τόφρα γὰρ ἂν κατὰ ἄστυ ποτιπτυσσοίμεθα μύθῳ</l>
<l>χρήματʼ ἀπαιτίζοντες, ἕως κʼ ἀπὸ πάντα δοθείη·</l>
<l>νῦν δέ μοι ἀπρήκτους ὀδύνας ἐμβάλλετε θυμῷ.</l>
</q>
<l n="80">
<milestone unit="para" ed="P"/>ὣς φάτο χωόμενος,  ποτὶ δὲ σκῆπτρον βάλε γαίῃ</l>
<l>δάκρυʼ ἀναπρήσας· οἶκτος δʼ ἕλε λαὸν ἅπαντα.</l>
<l>ἔνθʼ ἄλλοι μὲν πάντες ἀκὴν ἔσαν, οὐδέ τις ἔτλη</l>
<l>Τηλέμαχον μύθοισιν ἀμείψασθαι χαλεποῖσιν·</l>
<milestone n="84" unit="card" ed="p"/>
<l>Ἀντίνοος δέ μιν οἶος ἀμειβόμενος προσέειπε·</l>
<q direct="unspecified">
<l n="85">
<milestone unit="para" ed="P"/>Τηλέμαχʼ ὑψαγόρη,  μένος ἄσχετε, ποῖον ἔειπες</l>
<l>ἡμέας αἰσχύνων· ἐθέλοις δέ κε μῶμον ἀνάψαι.</l>
<l>σοὶ δʼ οὔ τι μνηστῆρες Ἀχαιῶν αἴτιοί εἰσιν,</l>
<l>ἀλλὰ φίλη μήτηρ, ἥ τοι πέρι κέρδεα οἶδεν.</l>
<l>ἤδη γὰρ τρίτον ἐστὶν ἔτος, τάχα δʼ εἶσι τέταρτον,</l>
<l n="90">ἐξ οὗ ἀτέμβει θυμὸν ἐνὶ στήθεσσιν Ἀχαιῶν.</l>
<l>πάντας μέν ῥʼ ἔλπει καὶ ὑπίσχεται ἀνδρὶ ἑκάστῳ</l>
<l>ἀγγελίας προϊεῖσα, νόος δέ οἱ ἄλλα μενοινᾷ.</l>
<l>ἡ δὲ δόλον τόνδʼ ἄλλον ἐνὶ φρεσὶ μερμήριξε·</l>
<l>στησαμένη μέγαν ἱστὸν ἐνὶ μεγάροισιν ὕφαινε,</l>
<l n="95">λεπτὸν καὶ περίμετρον· ἄφαρ δʼ ἡμῖν μετέειπε·</l>
<q direct="unspecified">
<l>
<milestone unit="para" ed="P"/>κοῦροι ἐμοὶ μνηστῆρες, ἐπεὶ θάνε δῖος Ὀδυσσεύς,</l>
<l>μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος</l>
<l>ἐκτελέσω, μή μοι μεταμώνια νήματʼ ὄληται,</l>
<l>Λαέρτῃ ἥρωι ταφήιον, εἰς ὅτε κέν μιν</l>
<l n="100">μοῖρʼ ὀλοὴ καθέλῃσι τανηλεγέος θανάτοιο,</l>
<l>μή τίς μοι κατὰ δῆμον Ἀχαιϊάδων νεμεσήσῃ.</l>
<l>αἴ κεν ἄτερ σπείρου κεῖται πολλὰ κτεατίσσας.</l>
</q>
<l>
<milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.</l>
<l>ἔνθα καὶ ἠματίη μὲν ὑφαίνεσκεν μέγαν ἱστόν,</l>
<l n="105">νύκτας δʼ ἀλλύεσκεν,  ἐπεὶ δαΐδας παραθεῖτο.</l>
<l>ὣς τρίετες μὲν ἔληθε δόλῳ καὶ ἔπειθεν Ἀχαιούς·</l>
<l>ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,</l>
<l>καὶ τότε δή τις ἔειπε γυναικῶν, ἣ σάφα ᾔδη,</l>
<l>καὶ τήν γʼ ἀλλύουσαν ἐφεύρομεν ἀγλαὸν ἱστόν.</l>
<l n="110">ὣς τὸ μὲν ἐξετέλεσσε καὶ οὐκ ἐθέλουσʼ ὑπʼ ἀνάγκης·</l>
<l>σοὶ δʼ ὧδε μνηστῆρες ὑποκρίνονται, ἵνʼ εἰδῇς</l>
<l>αὐτὸς σῷ θυμῷ, εἰδῶσι δὲ πάντες Ἀχαιοί·</l>
<l>μητέρα σὴν ἀπόπεμψον, ἄνωχθι δέ μιν γαμέεσθαι</l>
<l>τῷ ὅτεῴ τε πατὴρ κέλεται καὶ ἁνδάνει αὐτῇ.</l>
<l n="115">εἰ δʼ ἔτʼ ἀνιήσει γε πολὺν χρόνον υἷας Ἀχαιῶν,</l>
<l>τὰ φρονέουσʼ ἀνὰ θυμόν, ὅ οἱ πέρι δῶκεν Ἀθήνη</l>
<l>ἔργα τʼ ἐπίστασθαι περικαλλέα καὶ φρένας ἐσθλὰς</l>
<l>κέρδεά θʼ, οἷʼ οὔ πώ τινʼ ἀκούομεν οὐδὲ παλαιῶν,</l>
<l>τάων αἳ πάρος ἦσαν ἐυπλοκαμῖδες Ἀχαιαί,</l>
<l n="120">Τυρώ τʼ Ἀλκμήνη τε ἐυστέφανός τε Μυκήνη·</l>
<l>τάων οὔ τις ὁμοῖα νοήματα Πηνελοπείῃ</l>
<l>ᾔδη· ἀτὰρ μὲν τοῦτό γʼ ἐναίσιμον οὐκ ἐνόησε.</l>
<l>τόφρα γὰρ οὖν βίοτόν τε τεὸν καὶ κτήματʼ ἔδονται,</l>
<l>ὄφρα κε κείνη τοῦτον ἔχῃ νόον, ὅν τινά οἱ νῦν</l>
<l n="125">ἐν στήθεσσι τιθεῖσι θεοί.  μέγα μὲν κλέος αὐτῇ</l>
<l>ποιεῖτʼ, αὐτὰρ σοί γε ποθὴν πολέος βιότοιο.</l>
<l>ἡμεῖς δʼ οὔτʼ ἐπὶ ἔργα πάρος γʼ ἴμεν οὔτε πῃ ἄλλῃ,</l>
<l>πρίν γʼ αὐτὴν γήμασθαι Ἀχαιῶν ᾧ κʼ ἐθέλῃσι.</l>
</q>
<milestone n="129" unit="card" ed="p"/>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l n="130">Ἀντίνοʼ,  οὔ πως ἔστι δόμων ἀέκουσαν ἀπῶσαι</l>
<l>ἥ μʼ ἔτεχʼ, ἥ μʼ ἔθρεψε· πατὴρ δʼ ἐμὸς ἄλλοθι γαίης,</l>
<l>ζώει ὅ γʼ ἦ τέθνηκε· κακὸν δέ με πόλλʼ ἀποτίνειν</l>
<l>Ἰκαρίῳ, αἴ κʼ αὐτὸς ἑκὼν ἀπὸ μητέρα πέμψω.</l>
<l>ἐκ γὰρ τοῦ πατρὸς κακὰ πείσομαι, ἄλλα δὲ δαίμων</l>
<l n="135">δώσει,  ἐπεὶ μήτηρ στυγερὰς ἀρήσετʼ ἐρινῦς</l>
<l>οἴκου ἀπερχομένη· νέμεσις δέ μοι ἐξ ἀνθρώπων</l>
<l>ἔσσεται· ὣς οὐ τοῦτον ἐγώ ποτε μῦθον ἐνίψω.</l>
<l>ὑμέτερος δʼ εἰ μὲν θυμὸς νεμεσίζεται αὐτῶν,</l>
<l>ἔξιτέ μοι μεγάρων, ἄλλας δʼ ἀλεγύνετε δαῖτας</l>
<l n="140">ὑμὰ κτήματʼ ἔδοντες ἀμειβόμενοι κατὰ οἴκους.</l>
<l>εἰ δʼ ὑμῖν δοκέει τόδε λωίτερον καὶ ἄμεινον</l>
<l>ἔμμεναι, ἀνδρὸς ἑνὸς βίοτον νήποινον ὀλέσθαι,</l>
<l>κείρετʼ· ἐγὼ δὲ θεοὺς ἐπιβώσομαι αἰὲν ἐόντας,</l>
<l>αἴ κέ ποθι Ζεὺς δῷσι παλίντιτα ἔργα γενέσθαι.</l>
<l n="145">νήποινοί κεν ἔπειτα δόμων ἔντοσθεν ὄλοισθε.</l>
</q>
<l>
<milestone unit="para" ed="P"/>ὣς φάτο Τηλέμαχος, τῷ δʼ αἰετὼ εὐρύοπα Ζεὺς</l>
<l>ὑψόθεν ἐκ κορυφῆς ὄρεος προέηκε πέτεσθαι.</l>
<l>τὼ δʼ ἕως μέν ῥʼ ἐπέτοντο μετὰ πνοιῇς ἀνέμοιο</l>
<l>πλησίω ἀλλήλοισι τιταινομένω πτερύγεσσιν·</l>
<l n="150">ἀλλʼ ὅτε δὴ μέσσην ἀγορὴν πολύφημον ἱκέσθην,</l>
<l>ἔνθʼ ἐπιδινηθέντε τιναξάσθην πτερὰ πυκνά,</l>
<l>ἐς δʼ ἰδέτην πάντων κεφαλάς, ὄσσοντο δʼ ὄλεθρον·</l>
<l>δρυψαμένω δʼ ὀνύχεσσι παρειὰς ἀμφί τε δειρὰς</l>
<l>δεξιὼ ἤιξαν διά τʼ οἰκία καὶ πόλιν αὐτῶν.</l>
<l n="155">θάμβησαν δʼ ὄρνιθας,  ἐπεὶ ἴδον ὀφθαλμοῖσιν·</l>
<l>ὥρμηναν δʼ ἀνὰ θυμὸν ἅ περ τελέεσθαι ἔμελλον.</l>
<l>τοῖσι δὲ καὶ μετέειπε γέρων ἥρως Ἁλιθέρσης</l>
<l>Μαστορίδης· ὁ γὰρ οἶος ὁμηλικίην ἐκέκαστο</l>
<l>ὄρνιθας γνῶναι καὶ ἐναίσιμα μυθήσασθαι·</l>
<l n="160">ὅ σφιν ἐὺ φρονέων ἀγορήσατο καὶ μετέειπε·</l>
<q direct="unspecified">
<l>
<milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν εἴπω·</l>
<l>μνηστῆρσιν δὲ μάλιστα πιφαυσκόμενος τάδε εἴρω·</l>
<l>τοῖσιν γὰρ μέγα πῆμα κυλίνδεται· οὐ γὰρ Ὀδυσσεὺς</l>
<l>δὴν ἀπάνευθε φίλων ὧν ἔσσεται, ἀλλά που ἤδη</l>
<l n="165">ἐγγὺς ἐὼν τοῖσδεσσι φόνον καὶ κῆρα φυτεύει</l>
<l>πάντεσσιν· πολέσιν δὲ καὶ ἄλλοισιν κακὸν ἔσται,</l>
<l>οἳ νεμόμεσθʼ Ἰθάκην ἐυδείελον. ἀλλὰ πολὺ πρὶν</l>
<l>φραζώμεσθʼ, ὥς κεν καταπαύσομεν· οἱ δὲ καὶ αὐτοὶ</l>
<l>παυέσθων· καὶ γάρ σφιν ἄφαρ τόδε λώιόν ἐστιν.</l>
<l n="170">οὐ γὰρ ἀπείρητος μαντεύομαι,  ἀλλʼ ἐὺ εἰδώς·</l>
<l>καὶ γὰρ κείνῳ φημὶ τελευτηθῆναι ἅπαντα,</l>
<l>ὥς οἱ ἐμυθεόμην, ὅτε Ἴλιον εἰσανέβαινον</l>
<l>Ἀργεῖοι, μετὰ δέ σφιν ἔβη πολύμητις Ὀδυσσεύς.</l>
<l>φῆν κακὰ πολλὰ παθόντʼ, ὀλέσαντʼ ἄπο πάντας ἑταίρους,</l>
<l n="175">ἄγνωστον πάντεσσιν ἐεικοστῷ ἐνιαυτῷ</l>
<l>οἴκαδʼ ἐλεύσεσθαι· τὰ δὲ δὴ νῦν πάντα τελεῖται.</l>
</q>
<milestone n="177" unit="card" ed="p"/>
<l>
<milestone unit="para" ed="P"/>τὸν δʼ αὖτʼ Εὐρύμαχος Πολύβου πάϊς ἀντίον ηὔδα·</l>
<q direct="unspecified">
<l>ὦ γέρον, εἰ δʼ ἄγε νῦν μαντεύεο σοῖσι τέκεσσιν</l>
<l>οἴκαδʼ ἰών, μή πού τι κακὸν πάσχωσιν ὀπίσσω·</l>
<l n="180">ταῦτα δʼ ἐγὼ σέο πολλὸν ἀμείνων μαντεύεσθαι.</l>
<l>ὄρνιθες δέ τε πολλοὶ ὑπʼ αὐγὰς ἠελίοιο</l>
<l>φοιτῶσʼ, οὐδέ τε πάντες ἐναίσιμοι· αὐτὰρ Ὀδυσσεὺς</l>
<l>ὤλετο τῆλʼ, ὡς καὶ σὺ καταφθίσθαι σὺν ἐκείνῳ</l>
<l>ὤφελες. οὐκ ἂν τόσσα θεοπροπέων ἀγόρευες,</l>
<l n="185">οὐδέ κε Τηλέμαχον κεχολωμένον ὧδʼ ἀνιείης,</l>
<l>σῷ οἴκῳ δῶρον ποτιδέγμενος, αἴ κε πόρῃσιν.</l>
<l>ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
<l>αἴ κε νεώτερον ἄνδρα παλαιά τε πολλά τε εἰδὼς</l>
<l>παρφάμενος ἐπέεσσιν ἐποτρύνῃς χαλεπαίνειν,</l>
<l n="190">αὐτῷ μέν οἱ πρῶτον ἀνιηρέστερον ἔσται,</l>
<l>πρῆξαι δʼ ἔμπης οὔ τι δυνήσεται εἵνεκα τῶνδε·</l>
<l>σοὶ δέ, γέρον, θωὴν ἐπιθήσομεν, ἥν κʼ ἐνὶ θυμῷ</l>
<l>τίνων ἀσχάλλῃς· χαλεπὸν δέ τοι ἔσσεται ἄλγος.</l>
<l>Τηλεμάχῳ δʼ ἐν πᾶσιν ἐγὼν ὑποθήσομαι αὐτός·</l>
<l n="195">μητέρα ἣν ἐς πατρὸς ἀνωγέτω ἀπονέεσθαι·</l>
<l>οἱ δὲ γάμον τεύξουσι καὶ ἀρτυνέουσιν ἔεδνα</l>
<l>πολλὰ μάλʼ, ὅσσα ἔοικε φίλης ἐπὶ παιδὸς ἕπεσθαι.</l>
<l>οὐ γὰρ πρὶν παύσεσθαι ὀίομαι υἷας Ἀχαιῶν</l>
<l>μνηστύος ἀργαλέης, ἐπεὶ οὔ τινα δείδιμεν ἔμπης,</l>
<l n="200">οὔτʼ οὖν Τηλέμαχον μάλα περ πολύμυθον ἐόντα,</l>
<l>οὔτε θεοπροπίης ἐμπαζόμεθʼ, ἣν σύ, γεραιέ,</l>
<l>μυθέαι ἀκράαντον, ἀπεχθάνεαι δʼ ἔτι μᾶλλον.</l>
<l>χρήματα δʼ αὖτε κακῶς βεβρώσεται, οὐδέ ποτʼ ἶσα</l>
<l>ἔσσεται, ὄφρα κεν ἥ γε διατρίβῃσιν Ἀχαιοὺς</l>
<l n="205">ὃν γάμον· ἡμεῖς δʼ αὖ ποτιδέγμενοι ἤματα πάντα</l>
<l>εἵνεκα τῆς ἀρετῆς ἐριδαίνομεν, οὐδὲ μετʼ ἄλλας</l>
<l>ἐρχόμεθʼ, ἃς ἐπιεικὲς ὀπυιέμεν ἐστὶν ἑκάστῳ.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Εὐρύμαχʼ ἠδὲ καὶ ἄλλοι, ὅσοι μνηστῆρες ἀγαυοί,</l>
<l n="210">ταῦτα μὲν οὐχ ὑμέας ἔτι λίσσομαι οὐδʼ ἀγορεύω·</l>
<l>ἤδη γὰρ τὰ ἴσασι θεοὶ καὶ πάντες Ἀχαιοί.</l>
<l>ἀλλʼ ἄγε μοι δότε νῆα θοὴν καὶ εἴκοσʼ ἑταίρους,</l>
<l>οἵ κέ μοι ἔνθα καὶ ἔνθα διαπρήσσωσι κέλευθον.</l>
<l>εἶμι γὰρ ἐς Σπάρτην τε καὶ ἐς Πύλον ἠμαθόεντα</l>
<l n="215">νόστον πευσόμενος πατρὸς δὴν οἰχομένοιο,</l>
<l>ἤν τίς μοι εἴπῃσι βροτῶν ἢ ὄσσαν ἀκούσω</l>
<l>ἐκ Διός, ἥ τε μάλιστα φέρει κλέος ἀνθρώποισιν·</l>
<l>εἰ μέν κεν πατρὸς βίοτον καὶ νόστον ἀκούσω,</l>
<l>ἦ τʼ ἄν, τρυχόμενός περ, ἔτι τλαίην ἐνιαυτόν·</l>
<l n="220">εἰ δέ κε τεθνηῶτος ἀκούσω μηδʼ ἔτʼ ἐόντος,</l>
<l>νοστήσας δὴ ἔπειτα φίλην ἐς πατρίδα γαῖαν</l>
<l>σῆμά τέ οἱ χεύω καὶ ἐπὶ κτέρεα κτερεΐξω</l>
<l>πολλὰ μάλʼ, ὅσσα ἔοικε, καὶ ἀνέρι μητέρα δώσω.</l>
</q>
<milestone n="224" unit="card" ed="p"/>
<l>
<milestone unit="para" ed="P"/>ἦ τοι ὅ γʼ ὣς εἰπὼν κατʼ ἄρʼ ἕζετο, τοῖσι δʼ ἀνέστη</l>
<l n="225">Μέντωρ,  ὅς ῥʼ Ὀδυσῆος ἀμύμονος ἦεν ἑταῖρος,</l>
<l>καὶ οἱ ἰὼν ἐν νηυσὶν ἐπέτρεπεν οἶκον ἅπαντα,</l>
<l>πείθεσθαί τε γέροντι καὶ ἔμπεδα πάντα φυλάσσειν·</l>
<l>ὅ σφιν ἐὺ φρονέων ἀγορήσατο καὶ μετέειπεν·</l>
<q direct="unspecified">
<l>
<milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν εἴπω·</l>
<l n="230">μή τις ἔτι πρόφρων ἀγανὸς καὶ ἤπιος ἔστω</l>
<l>σκηπτοῦχος βασιλεύς, μηδὲ φρεσὶν αἴσιμα εἰδώς,</l>
<l>ἀλλʼ αἰεὶ χαλεπός τʼ εἴη καὶ αἴσυλα ῥέζοι·</l>
<l>ὡς οὔ τις μέμνηται Ὀδυσσῆος θείοιο</l>
<l>λαῶν οἷσιν ἄνασσε, πατὴρ δʼ ὣς ἤπιος ἦεν.</l>
<l n="235">ἀλλʼ ἦ τοι μνηστῆρας ἀγήνορας οὔ τι μεγαίρω</l>
<l>ἔρδειν ἔργα βίαια κακορραφίῃσι νόοιο·</l>
<l>σφὰς γὰρ παρθέμενοι κεφαλὰς κατέδουσι βιαίως</l>
<l>οἶκον Ὀδυσσῆος, τὸν δʼ οὐκέτι φασὶ νέεσθαι.</l>
<l>νῦν δʼ ἄλλῳ δήμῳ νεμεσίζομαι, οἷον ἅπαντες</l>
<l n="240">ἧσθʼ ἄνεῳ,  ἀτὰρ οὔ τι καθαπτόμενοι ἐπέεσσι</l>
<l>παύρους μνηστῆρας καταπαύετε πολλοὶ ἐόντες.</l>
</q>
<l>
<milestone unit="para" ed="P"/>τὸν δʼ Εὐηνορίδης Λειώκριτος ἀντίον ηὔδα·</l>
<q direct="unspecified">
<l>Μέντορ ἀταρτηρέ, φρένας ἠλεέ, ποῖον ἔειπες</l>
<l>ἡμέας ὀτρύνων καταπαυέμεν. ἀργαλέον δὲ</l>
<l n="245">ἀνδράσι καὶ πλεόνεσσι μαχήσασθαι περὶ δαιτί.</l>
<l>εἴ περ γάρ κʼ Ὀδυσεὺς Ἰθακήσιος αὐτὸς ἐπελθὼν</l>
<l>δαινυμένους κατὰ δῶμα ἑὸν μνηστῆρας ἀγαυοὺς</l>
<l>ἐξελάσαι μεγάροιο μενοινήσειʼ ἐνὶ θυμῷ,</l>
<l>οὔ κέν οἱ κεχάροιτο γυνή, μάλα περ χατέουσα,</l>
<l n="250">ἐλθόντʼ,  ἀλλά κεν αὐτοῦ ἀεικέα πότμον ἐπίσποι,</l>
<l>εἰ πλεόνεσσι μάχοιτο· σὺ δʼ οὐ κατὰ μοῖραν ἔειπες.</l>
<l>ἀλλʼ ἄγε, λαοὶ μὲν σκίδνασθʼ ἐπὶ ἔργα ἕκαστος,</l>
<l>τούτῳ δʼ ὀτρυνέει Μέντωρ ὁδὸν ἠδʼ Ἁλιθέρσης,</l>
<l>οἵ τέ οἱ ἐξ ἀρχῆς πατρώιοί εἰσιν ἑταῖροι.</l>
<l n="255">ἀλλʼ ὀίω,  καὶ δηθὰ καθήμενος ἀγγελιάων</l>
<l>πεύσεται εἰν Ἰθάκῃ, τελέει δʼ ὁδὸν οὔ ποτε ταύτην.</l>
</q>
<l>
<milestone unit="para" ed="P"/>ὣς ἄρʼ ἐφώνησεν, λῦσεν δʼ ἀγορὴν αἰψηρήν.</l>
<l>οἱ μὲν ἄρʼ ἐσκίδναντο ἑὰ πρὸς δώμαθʼ ἕκαστος,</l>
<l>μνηστῆρες δʼ ἐς δώματʼ ἴσαν θείου Ὀδυσῆος.</l>
<l n="260">
<milestone unit="para" ed="P"/>Τηλέμαχος δʼ ἀπάνευθε κιὼν ἐπὶ θῖνα θαλάσσης,</l>
<l>χεῖρας νιψάμενος πολιῆς ἁλὸς εὔχετʼ Ἀθήνῃ·</l>
<q direct="unspecified">
<l>κλῦθί μευ, ὃ χθιζὸς θεὸς ἤλυθες ἡμέτερον δῶ</l>
<l>καὶ μʼ ἐν νηὶ κέλευσας ἐπʼ ἠεροειδέα πόντον</l>
<l>νόστον πευσόμενον πατρὸς δὴν οἰχομένοιο</l>
<l n="265">ἔρχεσθαι· τὰ δὲ πάντα διατρίβουσιν Ἀχαιοί,</l>
<l>μνηστῆρες δὲ μάλιστα κακῶς ὑπερηνορέοντες.</l>
</q>
<milestone n="267" unit="card" ed="p"/>
<l>
<milestone unit="para" ed="P"/>ὣς ἔφατʼ εὐχόμενος, σχεδόθεν δέ οἱ ἦλθεν Ἀθήνη,</l>
<l>Μέντορι εἰδομένη ἠμὲν δέμας ἠδὲ καὶ αὐδήν,</l>
<l>καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l n="270">
<milestone unit="para" ed="P"/>Τηλέμαχʼ, οὐδʼ ὄπιθεν κακὸς ἔσσεαι οὐδʼ ἀνοήμων,</l>
<l>εἰ δή τοι σοῦ πατρὸς ἐνέστακται μένος ἠύ,</l>
<l>οἷος κεῖνος ἔην τελέσαι ἔργον τε ἔπος τε·</l>
<l>οὔ τοι ἔπειθʼ ἁλίη ὁδὸς ἔσσεται οὐδʼ ἀτέλεστος.</l>
<l>εἰ δʼ οὐ κείνου γʼ ἐσσὶ γόνος καὶ Πηνελοπείης,</l>
<l n="275">οὐ σέ γʼ ἔπειτα ἔολπα τελευτήσειν,  ἃ μενοινᾷς.</l>
<l>παῦροι γάρ τοι παῖδες ὁμοῖοι πατρὶ πέλονται,</l>
<l>οἱ πλέονες κακίους, παῦροι δέ τε πατρὸς ἀρείους.</l>
<l>ἀλλʼ ἐπεὶ οὐδʼ ὄπιθεν κακὸς ἔσσεαι οὐδʼ ἀνοήμων,</l>
<l>οὐδέ σε πάγχυ γε μῆτις Ὀδυσσῆος προλέλοιπεν,</l>
<l n="280">ἐλπωρή τοι ἔπειτα τελευτῆσαι τάδε ἔργα.</l>
<l>τῶ νῦν μνηστήρων μὲν ἔα βουλήν τε νόον τε</l>
<l>ἀφραδέων, ἐπεὶ οὔ τι νοήμονες οὐδὲ δίκαιοι·</l>
<l>οὐδέ τι ἴσασιν θάνατον καὶ κῆρα μέλαιναν,</l>
<l>ὃς δή σφι σχεδόν ἐστιν, ἐπʼ ἤματι πάντας ὀλέσθαι.</l>
<l n="285">σοὶ δʼ ὁδὸς οὐκέτι δηρὸν ἀπέσσεται ἣν σὺ μενοινᾷς·</l>
<l>τοῖος γάρ τοι ἑταῖρος ἐγὼ πατρώιός εἰμι,</l>
<l>ὅς τοι νῆα θοὴν στελέω καὶ ἅμʼ ἕψομαι αὐτός.</l>
<l>ἀλλὰ σὺ μὲν πρὸς δώματʼ ἰὼν μνηστῆρσιν ὁμίλει,</l>
<l>ὅπλισσόν τʼ ἤια καὶ ἄγγεσιν ἄρσον ἅπαντα,</l>
<l n="290">οἶνον ἐν ἀμφιφορεῦσι,  καὶ ἄλφιτα, μυελὸν ἀνδρῶν,</l>
<l>δέρμασιν ἐν πυκινοῖσιν· ἐγὼ δʼ ἀνὰ δῆμον ἑταίρους</l>
<l>αἶψʼ ἐθελοντῆρας συλλέξομαι. εἰσὶ δὲ νῆες</l>
<l>πολλαὶ ἐν ἀμφιάλῳ Ἰθάκῃ, νέαι ἠδὲ παλαιαί·</l>
<l>τάων μέν τοι ἐγὼν ἐπιόψομαι ἥ τις ἀρίστη,</l>
<l n="295">ὦκα δʼ ἐφοπλίσσαντες ἐνήσομεν εὐρέι πόντῳ.</l>
</q>
<l>
<milestone unit="para" ed="P"/>ὣς φάτʼ Ἀθηναίη κούρη Διός· οὐδʼ ἄρʼ ἔτι δὴν</l>
<l>Τηλέμαχος παρέμιμνεν, ἐπεὶ θεοῦ ἔκλυεν αὐδήν.</l>
<l>βῆ δʼ ἰέναι πρὸς δῶμα, φίλον τετιημένος ἦτορ,</l>
<l>εὗρε δʼ ἄρα μνηστῆρας ἀγήνορας ἐν μεγάροισιν,</l>
<l n="300">αἶγας ἀνιεμένους σιάλους θʼ εὕοντας ἐν αὐλῇ.</l>
<l>Ἀντίνοος δʼ ἰθὺς γελάσας κίε Τηλεμάχοιο,</l>
<l>ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>
<milestone unit="para" ed="P"/>Τηλέμαχʼ ὑψαγόρη, μένος ἄσχετε, μή τί τοι ἄλλο</l>
<l>ἐν στήθεσσι κακὸν μελέτω ἔργον τε ἔπος τε,</l>
<l n="305">ἀλλά μοι ἐσθιέμεν καὶ πινέμεν,  ὡς τὸ πάρος περ.</l>
<l>ταῦτα δέ τοι μάλα πάντα τελευτήσουσιν Ἀχαιοί,</l>
<l>νῆα καὶ ἐξαίτους ἐρέτας, ἵνα θᾶσσον ἵκηαι</l>
<l>ἐς Πύλον ἠγαθέην μετʼ ἀγαυοῦ πατρὸς ἀκουήν.</l>
</q>
<milestone n="309" unit="card" ed="p"/>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l n="310">Ἀντίνοʼ,  οὔ πως ἔστιν ὑπερφιάλοισι μεθʼ ὑμῖν</l>
<l>δαίνυσθαί τʼ ἀκέοντα καὶ εὐφραίνεσθαι ἕκηλον.</l>
<l>ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ</l>
<l>κτήματʼ ἐμά, μνηστῆρες, ἐγὼ δʼ ἔτι νήπιος ἦα;</l>
<l>νῦν δʼ ὅτε δὴ μέγας εἰμὶ καὶ ἄλλων μῦθον ἀκούων</l>
<l n="315">πυνθάνομαι,  καὶ δή μοι ἀέξεται ἔνδοθι θυμός,</l>
<l>πειρήσω, ὥς κʼ ὔμμι κακὰς ἐπὶ κῆρας ἰήλω,</l>
<l>ἠὲ Πύλονδʼ ἐλθών, ἢ αὐτοῦ τῷδʼ ἐνὶ δήμῳ.</l>
<l>εἶμι μέν, οὐδʼ ἁλίη ὁδὸς ἔσσεται ἣν ἀγορεύω,</l>
<l>ἔμπορος· οὐ γὰρ νηὸς ἐπήβολος οὐδʼ ἐρετάων</l>
<l n="320">γίγνομαι· ὥς νύ που ὔμμιν ἐείσατο κέρδιον εἶναι.</l>
</q>
<l>
<milestone unit="para" ed="P"/>ἦ ῥα, καὶ ἐκ χειρὸς χεῖρα σπάσατʼ Ἀντινόοιο</l>
<l>ῥεῖα· μνηστῆρες δὲ δόμον κάτα δαῖτα πένοντο.</l>
<l>οἱ δʼ ἐπελώβευον καὶ ἐκερτόμεον ἐπέεσσιν.</l>
<l>ὧδε δέ τις εἴπεσκε νέων ὑπερηνορεόντων·</l>
<q direct="unspecified">
<l n="325">
<milestone unit="para" ed="P"/>ἦ μάλα Τηλέμαχος φόνον ἡμῖν μερμηρίζει.</l>
<l>ἤ τινας ἐκ Πύλου ἄξει ἀμύντορας ἠμαθόεντος</l>
<l>ἢ ὅ γε καὶ Σπάρτηθεν, ἐπεί νύ περ ἵεται αἰνῶς·</l>
<l>ἠὲ καὶ εἰς Ἐφύρην ἐθέλει, πίειραν ἄρουραν,</l>
<l>ἐλθεῖν, ὄφρʼ ἔνθεν θυμοφθόρα φάρμακʼ ἐνείκῃ,</l>
<l n="330">ἐν δὲ βάλῃ κρητῆρι καὶ ἡμέας πάντας ὀλέσσῃ.</l>
</q>
<l>
<milestone unit="para" ed="P"/>ἄλλος δʼ αὖτʼ εἴπεσκε νέων ὑπερηνορεόντων·</l>
<q direct="unspecified">
<l>τίς δʼ οἶδʼ, εἴ κε καὶ αὐτὸς ἰὼν κοίλης ἐπὶ νηὸς</l>
<l>τῆλε φίλων ἀπόληται ἀλώμενος ὥς περ Ὀδυσσεύς;</l>
<l>οὕτω κεν καὶ μᾶλλον ὀφέλλειεν πόνον ἄμμιν·</l>
<l n="335">κτήματα γάρ κεν πάντα δασαίμεθα,  οἰκία δʼ αὖτε</l>
<l>τούτου μητέρι δοῖμεν ἔχειν ἠδʼ ὅς τις ὀπυίοι.</l>
</q>
<l>
<milestone unit="para" ed="P"/>ὣς φάν, ὁ δʼ ὑψόροφον θάλαμον κατεβήσετο πατρὸς</l>
<l>εὐρύν, ὅθι νητὸς χρυσὸς καὶ χαλκὸς ἔκειτο</l>
<l>ἐσθής τʼ ἐν χηλοῖσιν ἅλις τʼ ἐυῶδες ἔλαιον·</l>
<l n="340">ἐν δὲ πίθοι οἴνοιο παλαιοῦ ἡδυπότοιο</l>
<l>ἕστασαν, ἄκρητον θεῖον ποτὸν ἐντὸς ἔχοντες,</l>
<l>ἑξείης ποτὶ τοῖχον ἀρηρότες, εἴ ποτʼ Ὀδυσσεὺς</l>
<l>οἴκαδε νοστήσειε καὶ ἄλγεα πολλὰ μογήσας.</l>
<l>κληισταὶ δʼ ἔπεσαν σανίδες πυκινῶς ἀραρυῖαι,</l>
<l n="345">δικλίδες· ἐν δὲ γυνὴ ταμίη νύκτας τε καὶ ἦμαρ</l>
<l>ἔσχʼ, ἣ πάντʼ ἐφύλασσε νόου πολυϊδρείῃσιν,</l>
<l>Εὐρύκλειʼ, Ὦπος θυγάτηρ Πεισηνορίδαο.</l>
<l>τὴν τότε Τηλέμαχος προσέφη θαλαμόνδε καλέσσας·</l>
<q direct="unspecified">
<l>
<milestone unit="para" ed="P"/>μαῖʼ, ἄγε δή μοι οἶνον ἐν ἀμφιφορεῦσιν ἄφυσσον</l>
<l n="350">ἡδύν,  ὅτις μετὰ τὸν λαρώτατος ὃν σὺ φυλάσσεις</l>
<l>κεῖνον ὀιομένη τὸν κάμμορον, εἴ ποθεν ἔλθοι</l>
<l>διογενὴς Ὀδυσεὺς θάνατον καὶ κῆρας ἀλύξας.</l>
<l>δώδεκα δʼ ἔμπλησον καὶ πώμασιν ἄρσον ἅπαντας.</l>
<l>ἐν δέ μοι ἄλφιτα χεῦον ἐϋρραφέεσσι δοροῖσιν·</l>
<l n="355">εἴκοσι δʼ ἔστω μέτρα μυληφάτου ἀλφίτου ἀκτῆς.</l>
<l>αὐτὴ δʼ οἴη ἴσθι· τὰ δʼ ἁθρόα πάντα τετύχθω·</l>
<l>ἑσπέριος γὰρ ἐγὼν αἱρήσομαι, ὁππότε κεν δὴ</l>
<l>μήτηρ εἰς ὑπερῷʼ ἀναβῇ κοίτου τε μέδηται.</l>
<l>εἶμι γὰρ ἐς Σπάρτην τε καὶ ἐς Πύλον ἠμαθόεντα</l>
<l n="360">νόστον πευσόμενος πατρὸς φίλου,  ἤν που ἀκούσω.</l>
</q>
<milestone n="361" unit="card" ed="p"/>
<l>
<milestone unit="para" ed="P"/>ὣς φάτο, κώκυσεν δὲ φίλη τροφὸς Εὐρύκλεια,</l>
<l>καί ῥʼ ὀλοφυρομένη ἔπεα πτερόεντα προσηύδα·</l>
<q direct="unspecified">
<l>τίπτε δέ τοι, φίλε τέκνον, ἐνὶ φρεσὶ τοῦτο νόημα</l>
<l>ἔπλετο; πῇ δʼ ἐθέλεις ἰέναι πολλὴν ἐπὶ γαῖαν</l>
<l n="365">μοῦνος ἐὼν ἀγαπητός;  ὁ δʼ ὤλετο τηλόθι πάτρης</l>
<l>διογενὴς Ὀδυσεὺς ἀλλογνώτῳ ἐνὶ δήμῳ.</l>
<l>οἱ δέ τοι αὐτίκʼ ἰόντι κακὰ φράσσονται ὀπίσσω,</l>
<l>ὥς κε δόλῳ φθίῃς, τάδε δʼ αὐτοὶ πάντα δάσονται.</l>
<l>ἀλλὰ μένʼ αὖθʼ ἐπὶ σοῖσι καθήμενος· οὐδέ τί σε χρὴ</l>
<l n="370">πόντον ἐπʼ ἀτρύγετον κακὰ πάσχειν οὐδʼ ἀλάλησθαι.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>θάρσει, μαῖʼ, ἐπεὶ οὔ τοι ἄνευ θεοῦ ἥδε γε βουλή.</l>
<l>ἀλλʼ ὄμοσον μὴ μητρὶ φίλῃ τάδε μυθήσασθαι,</l>
<l>πρίν γʼ ὅτʼ ἂν ἑνδεκάτη τε δυωδεκάτη τε γένηται,</l>
<l n="375">ἢ αὐτὴν ποθέσαι καὶ ἀφορμηθέντος ἀκοῦσαι,</l>
<l>ὡς ἂν μὴ κλαίουσα κατὰ χρόα καλὸν ἰάπτῃ.</l>
</q>
<l>
<milestone unit="para" ed="P"/>ὣς ἄρʼ ἔφη, γρῆυς δὲ θεῶν μέγαν ὅρκον ἀπώμνυ.</l>
<l>αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,</l>
<l>αὐτίκʼ ἔπειτά οἱ οἶνον ἐν ἀμφιφορεῦσιν ἄφυσσεν,</l>
<l n="380">ἐν δέ οἱ ἄλφιτα χεῦεν ἐϋρραφέεσσι δοροῖσι.</l>
<l>Τηλέμαχος δʼ ἐς δώματʼ ἰὼν μνηστῆρσιν ὁμίλει.</l>
<l>
<milestone unit="para" ed="P"/>ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη.</l>
<l>Τηλεμάχῳ ἐικυῖα κατὰ πτόλιν ᾤχετο πάντῃ,</l>
<l>καί ῥα ἑκάστῳ φωτὶ παρισταμένη φάτο μῦθον,</l>
<l n="385">ἑσπερίους δʼ ἐπὶ νῆα θοὴν ἀγέρεσθαι ἀνώγει.</l>
<l>ἡ δʼ αὖτε Φρονίοιο Νοήμονα φαίδιμον υἱὸν</l>
<l>ᾔτεε νῆα θοήν· ὁ δέ οἱ πρόφρων ὑπέδεκτο.</l>
<milestone n="388" unit="card" ed="p"/>
<l>
<milestone unit="para" ed="P"/>δύσετό τʼ ἠέλιος σκιόωντό τε πᾶσαι ἀγυιαί,</l>
<l>καὶ τότε νῆα θοὴν ἅλαδʼ εἴρυσε, πάντα δʼ ἐν αὐτῇ</l>
<l n="390">ὅπλʼ ἐτίθει,  τά τε νῆες ἐύσσελμοι φορέουσι.</l>
<l>στῆσε δʼ ἐπʼ ἐσχατιῇ λιμένος, περὶ δʼ ἐσθλοὶ ἑταῖροι</l>
<l>ἁθρόοι ἠγερέθοντο· θεὰ δʼ ὤτρυνεν ἕκαστον.</l>
<l>
<milestone unit="para" ed="P"/>ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη.</l>
<l>βῆ ῤʼ ἰέναι πρὸς δώματʼ Ὀδυσσῆος θείοιο·</l>
<l n="395">ἔνθα μνηστήρεσσιν ἐπὶ γλυκὺν ὕπνον ἔχευε,</l>
<l>πλάζε δὲ πίνοντας, χειρῶν δʼ ἔκβαλλε κύπελλα.</l>
<l>οἱ δʼ εὕδειν ὤρνυντο κατὰ πτόλιν, οὐδʼ ἄρʼ ἔτι δὴν</l>
<l>ἥατʼ, ἐπεί σφισιν ὕπνος ἐπὶ βλεφάροισιν ἔπιπτεν.</l>
<l>αὐτὰρ Τηλέμαχον προσέφη γλαυκῶπις Ἀθήνη</l>
<l n="400">ἐκπροκαλεσσαμένη μεγάρων ἐὺ ναιεταόντων,</l>
<l>Μέντορι εἰδομένη ἠμὲν δέμας ἠδὲ καὶ αὐδήν·</l>
<q direct="unspecified">
<l>
<milestone unit="para" ed="P"/>Τηλέμαχʼ, ἤδη μέν τοι ἐυκνήμιδες ἑταῖροι</l>
<l>ἥατʼ ἐπήρετμοι τὴν σὴν ποτιδέγμενοι ὁρμήν·</l>
<l>ἀλλʼ ἴομεν, μὴ δηθὰ διατρίβωμεν ὁδοῖο.</l>
</q>
<l n="405">
<milestone unit="para" ed="P"/>ὣς ἄρα φωνήσασʼ ἡγήσατο Παλλὰς Ἀθήνη</l>
<l>καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
<l>αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
<l>εὗρον ἔπειτʼ ἐπὶ θινὶ κάρη κομόωντας ἑταίρους.</l>
<l>τοῖσι δὲ καὶ μετέειφʼ ἱερὴ ἲς Τηλεμάχοιο·</l>
<q direct="unspecified">
<l n="410">
<milestone unit="para" ed="P"/>δεῦτε,  φίλοι, ἤια φερώμεθα· πάντα γὰρ ἤδη</l>
<l>ἁθρόʼ ἐνὶ μεγάρῳ. μήτηρ δʼ ἐμὴ οὔ τι πέπυσται,</l>
<l>οὐδʼ ἄλλαι δμωαί, μία δʼ οἴη μῦθον ἄκουσεν.</l>
</q>
<l>
<milestone unit="para" ed="P"/>ὣς ἄρα φωνήσας ἡγήσατο, τοὶ δʼ ἅμʼ ἕποντο.</l>
<l>οἱ δʼ ἄρα πάντα φέροντες ἐυσσέλμῳ ἐπὶ νηὶ</l>
<l n="415">κάτθεσαν,  ὡς ἐκέλευσεν Ὀδυσσῆος φίλος υἱός.</l>
<l>ἂν δʼ ἄρα Τηλέμαχος νηὸς βαῖνʼ, ἦρχε δʼ Ἀθήνη,</l>
<l>νηὶ δʼ ἐνὶ πρυμνῇ κατʼ ἄρʼ ἕζετο· ἄγχι δʼ ἄρʼ αὐτῆς</l>
<l>ἕζετο Τηλέμαχος. τοὶ δὲ πρυμνήσιʼ ἔλυσαν,</l>
<l>ἂν δὲ καὶ αὐτοὶ βάντες ἐπὶ κληῖσι καθῖζον.</l>
<l n="420">τοῖσιν δʼ ἴκμενον οὖρον ἵει γλαυκῶπις Ἀθήνη,</l>
<l>ἀκραῆ Ζέφυρον, κελάδοντʼ ἐπὶ οἴνοπα πόντον.</l>
<l>Τηλέμαχος δʼ ἑτάροισιν ἐποτρύνας ἐκέλευσεν</l>
<l>ὅπλων ἅπτεσθαι· τοὶ δʼ ὀτρύνοντος ἄκουσαν.</l>
<l>ἱστὸν δʼ εἰλάτινον κοίλης ἔντοσθε μεσόδμης</l>
<l n="425">στῆσαν ἀείραντες,  κατὰ δὲ προτόνοισιν ἔδησαν,</l>
<l>ἕλκον δʼ ἱστία λευκὰ ἐυστρέπτοισι βοεῦσιν.</l>
<l>ἔπρησεν δʼ ἄνεμος μέσον ἱστίον, ἀμφὶ δὲ κῦμα</l>
<l>στείρῃ πορφύρεον μεγάλʼ ἴαχε νηὸς ἰούσης·</l>
<l>ἡ δʼ ἔθεεν κατὰ κῦμα διαπρήσσουσα κέλευθον.</l>
<l n="430">δησάμενοι δʼ ἄρα ὅπλα θοὴν ἀνὰ νῆα μέλαιναν</l>
<l>στήσαντο κρητῆρας ἐπιστεφέας οἴνοιο,</l>
<l>λεῖβον δʼ ἀθανάτοισι θεοῖς αἰειγενέτῃσιν,</l>
<l>ἐκ πάντων δὲ μάλιστα Διὸς γλαυκώπιδι κούρῃ.</l>
<l>παννυχίη μέν ῥʼ ἥ γε καὶ ἠῶ πεῖρε κέλευθον.</l>
</div1>
<div1 n="3" type="Book">
<milestone n="1" unit="card" ed="p"/>
<l>Ἠέλιος δʼ ἀνόρουσε, λιπὼν περικαλλέα λίμνην,</l>
<l>οὐρανὸν ἐς πολύχαλκον, ἵνʼ ἀθανάτοισι φαείνοι</l>
<l>καὶ θνητοῖσι βροτοῖσιν ἐπὶ ζείδωρον ἄρουραν·</l>
<l>οἱ δὲ Πύλον, Νηλῆος ἐυκτίμενον πτολίεθρον,</l>
<l n="5">ἷξον· τοὶ δʼ ἐπὶ θινὶ θαλάσσης ἱερὰ ῥέζον,</l>
<l>ταύρους παμμέλανας, ἐνοσίχθονι κυανοχαίτῃ.</l>
<l>ἐννέα δʼ ἕδραι ἔσαν, πεντακόσιοι δʼ ἐν ἑκάστῃ</l>
<l>ἥατο καὶ προύχοντο ἑκάστοθι ἐννέα ταύρους.</l>
<l>εὖθʼ οἱ σπλάγχνα πάσαντο, θεῷ δʼ ἐπὶ μηρίʼ ἔκαιον,</l>
<l n="10">οἱ δʼ ἰθὺς κατάγοντο ἰδʼ ἱστία νηὸς ἐίσης</l>
<l>στεῖλαν ἀείραντες, τὴν δʼ ὥρμισαν, ἐκ δʼ ἔβαν αὐτοί·</l>
<l>ἐκ δʼ ἄρα Τηλέμαχος νηὸς βαῖνʼ, ἦρχε δʼ Ἀθήνη.</l>
<l>τὸν προτέρη προσέειπε θεά, γλαυκῶπις Ἀθήνη·</l>
<q direct="unspecified">
<l>
<milestone unit="para" ed="P"/>Τηλέμαχʼ, οὐ μέν σε χρὴ ἔτʼ αἰδοῦς, οὐδʼ ἠβαιόν·</l>
<l n="15">τοὔνεκα γὰρ καὶ πόντον ἐπέπλως,  ὄφρα πύθηαι</l>
<l>πατρός, ὅπου κύθε γαῖα καὶ ὅν τινα πότμον ἐπέσπεν.</l>
<l>ἀλλʼ ἄγε νῦν ἰθὺς κίε Νέστορος ἱπποδάμοιο·</l>
<l>εἴδομεν ἥν τινα μῆτιν ἐνὶ στήθεσσι κέκευθε.</l>
<l>λίσσεσθαι δέ μιν αὐτός, ὅπως νημερτέα εἴπῃ·</l>
<l n="20">ψεῦδος δʼ οὐκ ἐρέει· μάλα γὰρ πεπνυμένος ἐστί.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Μέντορ, πῶς τʼ ἄρʼ ἴω; πῶς τʼ ἂρ προσπτύξομαι αὐτόν;</l>
<l>οὐδέ τί πω μύθοισι πεπείρημαι πυκινοῖσιν·</l>
<l>αἰδὼς δʼ αὖ νέον ἄνδρα γεραίτερον ἐξερέεσθαι.</l>
</q>
<l n="25">
<milestone unit="para" ed="P"/>τὸν δʼ αὖτε προσέειπε θεά,  γλαυκῶπις Ἀθήνη·</l>
<q direct="unspecified">
<l>Τηλέμαχʼ, ἄλλα μὲν αὐτὸς ἐνὶ φρεσὶ σῇσι νοήσεις,</l>
<l>ἄλλα δὲ καὶ δαίμων ὑποθήσεται· οὐ γὰρ ὀίω</l>
<l>οὔ σε θεῶν ἀέκητι γενέσθαι τε τραφέμεν τε.</l>
</q>
<l>
<milestone unit="para" ed="P"/>ὣς ἄρα φωνήσασʼ ἡγήσατο Παλλὰς Ἀθήνη</l>
<l n="30">καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
<l>ἷξον δʼ ἐς Πυλίων ἀνδρῶν ἄγυρίν τε καὶ ἕδρας,</l>
<l>ἔνθʼ ἄρα Νέστωρ ἧστο σὺν υἱάσιν, ἀμφὶ δʼ ἑταῖροι</l>
<l>δαῖτʼ ἐντυνόμενοι κρέα τʼ ὤπτων ἄλλα τʼ ἔπειρον.</l>
<l>οἱ δʼ ὡς οὖν ξείνους ἴδον, ἁθρόοι ἦλθον ἅπαντες,</l>
<l n="35">χερσίν τʼ ἠσπάζοντο καὶ ἑδριάασθαι ἄνωγον.</l>
<l>πρῶτος Νεστορίδης Πεισίστρατος ἐγγύθεν ἐλθὼν</l>
<l>ἀμφοτέρων ἕλε χεῖρα καὶ ἵδρυσεν παρὰ δαιτὶ</l>
<l>κώεσιν ἐν μαλακοῖσιν ἐπὶ ψαμάθοις ἁλίῃσιν</l>
<l>πάρ τε κασιγνήτῳ Θρασυμήδεϊ καὶ πατέρι ᾧ·</l>
<l n="40">δῶκε δʼ ἄρα σπλάγχνων μοίρας,  ἐν δʼ οἶνον ἔχευεν</l>
<l>χρυσείῳ δέπαϊ· δειδισκόμενος δὲ προσηύδα</l>
<l>Παλλάδʼ Ἀθηναίην κούρην Διὸς αἰγιόχοιο·</l>
<q direct="unspecified">
<l>
<milestone unit="para" ed="P"/>εὔχεο νῦν, ὦ ξεῖνε, Ποσειδάωνι ἄνακτι·</l>
<l>τοῦ γὰρ καὶ δαίτης ἠντήσατε δεῦρο μολόντες.</l>
<l n="45">αὐτὰρ ἐπὴν σπείσῃς τε καὶ εὔξεαι,  ἣ θέμις ἐστί,</l>
<l>δὸς καὶ τούτῳ ἔπειτα δέπας μελιηδέος οἴνου</l>
<l>σπεῖσαι, ἐπεὶ καὶ τοῦτον ὀίομαι ἀθανάτοισιν</l>
<l>εὔχεσθαι· πάντες δὲ θεῶν χατέουσʼ ἄνθρωποι.</l>
<l>ἀλλὰ νεώτερός ἐστιν, ὁμηλικίη δʼ ἐμοὶ αὐτῷ·</l>
<l n="50">τοὔνεκα σοὶ προτέρῳ δώσω χρύσειον ἄλεισον.</l>
</q>
<milestone n="51" unit="card" ed="p"/>
<l>
<milestone unit="para" ed="P"/>ὣς εἰπὼν ἐν χειρὶ τίθει δέπας ἡδέος οἴνου·</l>
<l>χαῖρε δʼ Ἀθηναίη πεπνυμένῳ ἀνδρὶ δικαίῳ,</l>
<l>οὕνεκα οἷ προτέρῃ δῶκε χρύσειον ἄλεισον·</l>
<l>αὐτίκα δʼ εὔχετο πολλὰ Ποσειδάωνι ἄνακτι·</l>
<q direct="unspecified">
<l n="55">
<milestone unit="para" ed="P"/>κλῦθι,  Ποσείδαον γαιήοχε, μηδὲ μεγήρῃς</l>
<l>ἡμῖν εὐχομένοισι τελευτῆσαι τάδε ἔργα.</l>
<l>Νέστορι μὲν πρώτιστα καὶ υἱάσι κῦδος ὄπαζε,</l>
<l>αὐτὰρ ἔπειτʼ ἄλλοισι δίδου χαρίεσσαν ἀμοιβὴν</l>
<l>σύμπασιν Πυλίοισιν ἀγακλειτῆς ἑκατόμβης.</l>
<l n="60">δὸς δʼ ἔτι Τηλέμαχον καὶ ἐμὲ πρήξαντα νέεσθαι,</l>
<l>οὕνεκα δεῦρʼ ἱκόμεσθα θοῇ σὺν νηὶ μελαίνῃ.</l>
</q>
<l>
<milestone unit="para" ed="P"/>ὣς ἄρʼ ἔπειτʼ ἠρᾶτο καὶ αὐτὴ πάντα τελεύτα.</l>
<l>δῶκε δὲ Τηλεμάχῳ καλὸν δέπας ἀμφικύπελλον·</l>
<l>ὣς δʼ αὔτως ἠρᾶτο Ὀδυσσῆος φίλος υἱός.</l>
<l n="65">οἱ δʼ ἐπεί ὤπτησαν κρέʼ ὑπέρτερα καὶ ἐρύσαντο,</l>
<l>μοίρας δασσάμενοι δαίνυντʼ ἐρικυδέα δαῖτα.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖς ἄρα μύθων ἦρχε Γερήνιος ἱππότα Νέστωρ·</l>
<q direct="unspecified">
<l>
<milestone unit="para" ed="P"/>νῦν δὴ κάλλίον ἐστι μεταλλῆσαι καὶ ἐρέσθαι</l>
<l n="70">ξείνους,  οἱ τινές εἰσιν, ἐπεὶ τάρπησαν ἐδωδῆς.</l>
<l>ὦ ξεῖνοι, τίνες ἐστέ; πόθεν πλεῖθʼ ὑγρὰ κέλευθα;</l>
<l>ἤ τι κατά πρῆξιν ἦ μαψιδίως ἀλάλησθε</l>
<l>οἷά τε ληιστῆρες ὑπεὶρ ἅλα, τοί τʼ ἀλόωνται</l>
<l>ψυχὰς παρθέμενοι κακὸν ἀλλοδαποῖσι πέροντες;</l>
</q>
<l n="75">
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα</l>
<l>θαρσήσας· αὐτὴ γὰρ ἐνὶ φρεσὶ θάρσος Ἀθήνη</l>
<l>θῆχʼ, ἵνα μιν περὶ πατρὸς ἀποιχομένοιο ἔροιτο</l>
<l>ἠδʼ ἵνα μιν κλέος ἐσθλὸν ἐν ἀνθρώποισιν ἔχῃσιν·</l>
<q direct="unspecified">
<l>
<milestone unit="para" ed="P"/>ὦ Νέστορ Νηληϊάδη, μέγα κῦδος Ἀχαιῶν,</l>
<l n="80">εἴρεαι ὁππόθεν εἰμέν· ἐγὼ δέ κέ τοι καταλέξω.</l>
<l>ἡμεῖς ἐξ Ἰθάκης ὑπονηίου εἰλήλουθμεν·</l>
<l>πρῆξις δʼ ἥδʼ ἰδίη, οὐ δήμιος, ἣν ἀγορεύω.</l>
<l>πατρὸς ἐμοῦ κλέος εὐρὺ μετέρχομαι, ἤν  που ἀκούσω,</l>
<l>δίου Ὀδυσσῆος ταλασίφρονος, ὅν ποτέ φασι</l>
<l n="85">σὺν σοὶ μαρνάμενον Τρώων πόλιν ἐξαλαπάξαι.</l>
<l>ἄλλους μὲν γὰρ πάντας, ὅσοι Τρωσὶν πολέμιξον,</l>
<l>πευθόμεθʼ, ἧχι ἕκαστος ἀπώλετο λυγρῷ ὀλέθρῳ,</l>
<l>κείνου δʼ αὖ καὶ ὄλεθρον ἀπευθέα θῆκε Κρονίων.</l>
<l>οὐ γάρ τις δύναται σάφα εἰπέμεν ὁππόθʼ ὄλωλεν,</l>
<l n="90">εἴθʼ ὅ γʼ ἐπʼ ἠπείρου δάμη ἀνδράσι δυσμενέεσσιν,</l>
<l>εἴτε καὶ ἐν πελάγει μετὰ κύμασιν Ἀμφιτρίτης.</l>
<l>τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα</l>
<l>κείνου λυγρὸν ὄλεθρον ἐνισπεῖν, εἴ που ὄπωπας</l>
<l>ὀφθαλμοῖσι τεοῖσιν ἢ ἄλλου μῦθον ἄκουσας</l>
<l n="95">πλαζομένου· πέρι γάρ μιν ὀιζυρὸν τέκε μήτηρ.</l>
<l>μηδέ τί μʼ αἰδόμενος μειλίσσεο μηδʼ ἐλεαίρων,</l>
<l>ἀλλʼ εὖ μοι κατάλεξον ὃπως ἤντησας ὀπωπῆς.</l>
<l>λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς,</l>
<l>ἢ ἔπος ἠέ τι ἔργον ὑποστὰς ἐξετέλεσσε</l>
<l n="100">δήμῳ ἔνι Τρώων,  ὅθι πάσχετε πήματʼ Ἀχαιοί,</l>
<l>τῶν νῦν μοι μνῆσαι, καί μοι νημερτὲς ἐνίσπες.</l>
</q>
<milestone n="102" unit="card" ed="p"/>
<l>
<milestone unit="para" ed="P"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>ὦ φίλʼ, ἐπεί μʼ ἔμνησας ὀιζύος, ἥν ἐν ἐκείνῳ</l>
<l>δήμῳ ἀνέτλημεν μένος ἄσχετοι υἷες Ἀχαιῶν,</l>
<l n="105">ἠμέν ὅσα ξὺν νηυσίν ἐπʼ ἠεροειδέα πόντον</l>
<l>πλαζόμενοι κατὰ ληίδʼ, ὅπῃ ἄρξειεν Ἀχιλλεύς,</l>
<l>ἠδʼ ὅσα καὶ περί ἄστυ μέγα Πριάμοιο ἄνακτος</l>
<l>μαρνάμεθʼ· ἔνθα δʼ ἔπειτα κατέκταθεν ὅσσοι ἄριστοι.</l>
<l>ἔνθα μὲν Αἴας κεῖται ἀρήιος, ἔνθα δʼ Ἀχιλλεύς,</l>
<l n="110">ἔνθα δὲ Πάτροκλος,  θεόφιν μήστωρ ἀτάλαντος,</l>
<l>ἔνθα δʼ ἐμὸς φίλος υἱός, ἅμα κρατερὸς καὶ ἀμύμων,</l>
<l>Ἀντίλοχος, πέρι μὲν θείειν ταχὺς ἠδὲ μαχητής·</l>
<l>ἄλλα τε πόλλʼ ἐπὶ τοῖς πάθομεν κακά· τίς κεν ἐκεῖνα</l>
<l>πάντα γε μυθήσαιτο καταθνητῶν ἀνθρώπων;</l>
<l n="115">οὐδʼ εἰ πεντάετές γε καὶ ἑξάετες παραμίμνων</l>
<l>ἐξερέοις ὅσα κεῖθι πάθον κακὰ δῖοι Ἀχαιοί·</l>
<l>πρίν κεν ἀνιηθεὶς σὴν πατρίδα γαῖαν ἵκοιο.</l>
<l>εἰνάετες γάρ σφιν κακὰ ῥάπτομεν ἀμφιέποντες</l>
<l>παντοίοισι δόλοισι, μόγις δʼ ἐτέλεσσε Κρονίων.</l>
<l n="120">ἔνθʼ οὔ τίς ποτε μῆτιν ὁμοιωθήμεναι ἄντην</l>
<l>ἤθελʼ, ἐπεὶ μάλα πολλὸν ἐνίκα δῖος Ὀδυσσεὺς</l>
<l>παντοίοισι δόλοισι, πατὴρ τεός, εἰ ἐτεόν γε</l>
<l>κείνου ἔκγονός ἐσσι· σέβας μʼ ἔχει εἰσορόωντα.</l>
<l>ἦ τοι γὰρ μῦθοί γε ἐοικότες, οὐδέ κε φαίης</l>
<l n="125">ἄνδρα νεώτερον ὧδε ἐοικότα μυθήσασθαι.</l>
<l>ἔνθʼ ἦ τοι ἧος μὲν ἐγὼ καὶ δῖος Ὀδυσσεὺς</l>
<l>οὔτε ποτʼ εἰν ἀγορῇ δίχʼ ἐβάζομεν οὔτʼ ἐνὶ βουλῇ,</l>
<l>ἀλλʼ ἕνα θυμὸν ἔχοντε νόω καὶ ἐπίφρονι βουλῇ</l>
<l>φραζόμεθʼ Ἀργείοισιν ὅπως ὄχʼ ἄριστα γένοιτο.</l>
<l n="130">αὐτὰρ ἐπεὶ Πριάμοιο πόλιν διεπέρσαμεν αἰπήν,</l>
<l>βῆμεν δʼ ἐν νήεσσι, θεὸς δʼ ἐσκέδασσεν Ἀχαιούς,</l>
<l>καὶ τότε δὴ Ζεὺς λυγρὸν ἐνὶ φρεσὶ μήδετο νόστον</l>
<l>Ἀργείοις, ἐπεὶ οὔ τι νοήμονες οὐδὲ δίκαιοι</l>
<l>πάντες ἔσαν· τῶ σφεων πολέες κακὸν οἶτον ἐπέσπον</l>
<l n="135">μήνιος ἐξ ὀλοῆς γλαυκώπιδος ὀβριμοπάτρης.</l>
<l>ἥ τʼ ἔριν Ἀτρεΐδῃσι μετʼ ἀμφοτέροισιν ἔθηκε.</l>
<l>τὼ δὲ καλεσσαμένω ἀγορὴν ἐς πάντας Ἀχαιούς,</l>
<l>μάψ, ἀτὰρ οὐ κατὰ κόσμον, ἐς ἠέλιον καταδύντα,</l>
<l>οἱ ἦλθον οἴνῳ βεβαρηότες υἷες Ἀχαιῶν,</l>
<l n="140">μῦθον μυθείσθην,  τοῦ εἵνεκα λαὸν ἄγειραν.</l>
<milestone n="141" unit="card" ed="p"/>
<l>ἔνθʼ ἤ τοι Μενέλαος ἀνώγει πάντας Ἀχαιοὺς</l>
<l>νόστου μιμνήσκεσθαι ἐπʼ εὐρέα νῶτα θαλάσσης,</l>
<l>οὐδʼ Ἀγαμέμνονι πάμπαν ἑήνδανε· βούλετο γάρ ῥα</l>
<l>λαὸν ἐρυκακέειν ῥέξαι θʼ ἱερὰς ἑκατόμβας,</l>
<l n="145">ὡς τὸν Ἀθηναίης δεινὸν χόλον ἐξακέσαιτο,</l>
<l>νήπιος, οὐδὲ τὸ ᾔδη, ὃ οὐ πείσεσθαι ἔμελλεν·</l>
<l>οὐ γάρ τʼ αἶψα θεῶν τρέπεται νόος αἰέν ἐόντων.</l>
<l>ὣς τὼ μὲν χαλεποῖσιν ἀμειβομένω ἐπέεσσιν</l>
<l>ἕστασαν· οἱ δʼ ἀνόρουσαν ἐυκνήμιδες Ἀχαιοὶ</l>
<l n="150">ἠχῇ θεσπεσίῃ,  δίχα δέ σφισιν ἥνδανε βουλή.</l>
<l>νύκτα μὲν ἀέσαμεν χαλεπὰ φρεσὶν ὁρμαίνοντες</l>
<l>ἀλλήλοις· ἐπὶ γὰρ Ζεὺς ἤρτυε πῆμα κακοῖο·</l>
<l>ἠῶθεν δʼ οἱ μὲν νέας ἕλκομεν εἰς ἅλα δῖαν</l>
<l>κτήματά τʼ ἐντιθέμεσθα βαθυζώνους τε γυναῖκας.</l>
<l n="155">ἡμίσεες δʼ ἄρα λαοὶ ἐρητύοντο μένοντες</l>
<l>αὖθι παρʼ Ἀτρεΐδῃ Ἀγαμέμνονι, ποιμένι λαῶν·</l>
<l>ἡμίσεες δʼ ἀναβάντες ἐλαύνομεν· αἱ δὲ μάλʼ ὦκα</l>
<l>ἔπλεον, ἐστόρεσεν δέ θεὸς μεγακήτεα πόντον.</l>
<l>ἐς Τένεδον δʼ ἐλθόντες ἐρέξαμεν ἱρὰ θεοισ͂ν,</l>
<l n="160">οἴκαδε ἱέμενοι· Ζεὺς δʼ οὔ πω μήδετο νόστον,</l>
<l>σχέτλιος, ὅς ῥʼ ἔριν ὦρσε κακήν ἔπι δεύτερον αὖτις.</l>
<l>οἱ μὲν ἀποστρέψαντες ἔβαν νέας ἀμφιελίσσας</l>
<l>ἀμφʼ Ὀδυσῆα ἄνακτα δαΐφρονα, ποικιλομήτην,</l>
<l>αὖτις ἐπʼ Ἀτρεΐδῃ Ἀγαμέμνονι ἦρα φέροντες·</l>
<l n="165">αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,</l>
<l>φεῦγον, ἐπεὶ γίγνωσκον, ὃδὴ κακὰ μήδετο δαίμων.</l>
<l>φεῦγε δὲ Τυδέος υἱὸς ἀρήιος, ὦρσε δʼ ἑταίρους.</l>
<l>ὀψὲ δὲ δὴ μετὰ νῶι κίε ξανθὸς Μενέλαος,</l>
<l>ἐν Λέσβῳ δʼ ἔκιχεν δολιχὸν πλόον ὁρμαίνοντας,</l>
<l n="170">ἢ καθύπερθε Χίοιο νεοίμεθα παιπαλοέσσης,</l>
<l>νήσου ἔπι Ψυρίης, αὐτὴν ἐπʼ ἀριστέρʼ ἔχοντες,</l>
<l>ἦ ὑπένερθε Χίοιο, παρʼ ἠνεμόεντα Μίμαντα.</l>
<l>ᾐτέομεν δὲ θεὸν φῆναι τέρας· αὐτὰρ ὅ γʼ ἡμῖν</l>
<l>δεῖξε, καὶ ἠνώγει πέλαγος μέσον εἰς Εὔβοιαν</l>
<l n="175">τέμνειν,  ὄφρα τάχιστα ὑπὲκ κακότητα φύγοιμεν.</l>
<l>ὦρτο δʼ ἐπὶ λιγὺς οὖρος ἀήμεναι· αἱ δὲ μάλʼ ὦκα</l>
<l>ἰχθυόεντα κέλευθα διέδραμον, ἐς δὲ Γεραιστὸν</l>
<l>ἐννύχιαι κατάγοντο· Ποσειδάωνι δὲ ταύρων</l>
<l>πόλλʼ ἐπὶ μῆρʼ ἔθεμεν, πέλαγος μέγα μετρήσαντες.</l>
<l n="180">τέτρατον ἦμαρ ἔην,  ὅτʼ ἐν Ἄργεϊ νῆας ἐίσας</l>
<l>Τυδεΐδεω ἕταροι Διομήδεος ἱπποδάμοιο</l>
<l>ἵστασαν· αὐτάρ ἐγώ γε Πύλονδʼ ἔχον, οὐδέ ποτʼ ἔσβη</l>
<l>οὖρος, ἐπεὶ δὴ πρῶτα θεὸς προέηκεν ἀῆναι.</l>
<milestone n="184" unit="card" ed="p"/>
<l>
<milestone unit="para" ed="P"/>ὣς ἦλθον, φίλε τέκνον, ἀπευθής, οὐδέ τι οἶδα</l>
<l n="185">κείνων,  οἵ τʼ ἐσάωθεν Ἀχαιῶν οἵ τʼ ἀπόλοντο.</l>
<l>ὅσσα δʼ ἐνὶ μεγάροισι καθήμενος ἡμετέροισι</l>
<l>πεύθομαι, ἣ θέμις ἐστί, δαήσεαι, κοὐδέ σε δεύσω.</l>
<l>εὖ μὲν Μυρμιδόνας φάσʼ ἐλθέμεν ἐγχεσιμώρους,</l>
<l>οὓς ἄγʼ Ἀχιλλῆος μεγαθύμου φαίδιμος υἱός,</l>
<l n="190">εὖ δὲ Φιλοκτήτην,  Ποιάντιον ἀγλαὸν υἱόν.</l>
<l>πάντας δʼ Ἰδομενεὺς Κρήτην εἰσήγαγʼ ἑταίρους,</l>
<l>οἳ φύγον ἐκ πολέμου, πόντος δέ οἱ οὔ τινʼ ἀπηύρα.</l>
<l>Ἀτρεΐδην δὲ καὶ αὐτοὶ ἀκούετε, νόσφιν ἐόντες,</l>
<l>ὥς τʼ ἦλθʼ, ὥς τʼ Αἴγισθος ἐμήσατο λυγρὸν ὄλεθρον.</l>
<l n="195">ἀλλʼ ἦ τοι κεῖνος μὲν ἐπισμυγερῶς ἀπέτισεν·</l>
<l>ὡς ἀγαθὸν καὶ παῖδα καταφθιμένοιο λιπέσθαι</l>
<l>ἀνδρός, ἐπεὶ καὶ κεῖνος ἐτίσατο πατροφονῆα,</l>
<l>Αἴγισθον δολόμητιν, ὅ οἱ πατέρα κλυτὸν ἔκτα.</l>
<l>καὶ σὺ φίλος, μάλα γάρ σʼ ὁρόω καλόν τε μέγαν τε,</l>
<l n="200">ἄλκιμος ἔσσʼ,  ἵνα τίς σε καὶ ὀψιγόνων ἐὺ εἴπῃ.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ὦ Νέστορ Νηληϊάδη, μέγα κῦδος Ἀχαιῶν,</l>
<l>καὶ λίην κεῖνος μὲν ἐτίσατο, καί οἱ Ἀχαιοὶ</l>
<l>οἴσουσι κλέος εὐρὺ καὶ ἐσσομένοισι πυθέσθαι·</l>
<l n="205">αἲ γὰρ ἐμοὶ τοσσήνδε θεοὶ δύναμιν περιθεῖεν,</l>
<l>τίσασθαι μνηστῆρας ὑπερβασίης ἀλεγεινῆς,</l>
<l>οἵ τέ μοι ὑβρίζοντες ἀτάσθαλα μηχανόωνται.</l>
<l>ἀλλʼ οὔ μοι τοιοῦτον ἐπέκλωσαν θεοὶ ὄλβον,</l>
<l>πατρί τʼ ἐμῷ καὶ ἐμοί· νῦν δὲ χρὴ τετλάμεν ἔμπης.</l>
</q>
<l n="210">
<milestone unit="para" ed="P"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>ὦ φίλʼ, ἐπεὶ δὴ ταῦτά μʼ ἀνέμνησας καὶ ἔειπες,</l>
<l>φασὶ μνηστῆρας σῆς μητέρος εἵνεκα πολλοὺς</l>
<l>ἐν μεγάροις ἀέκητι σέθεν κακὰ μηχανάασθαι·</l>
<l>εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ</l>
<l n="215">ἐχθαίρουσʼ ἀνὰ δῆμον,  ἐπισπόμενοι θεοῦ ὀμφῇ.</l>
<l>τίς δʼ οἶδʼ εἴ κέ ποτέ σφι βίας ἀποτίσεται ἐλθών,</l>
<l>ἢ ὅ γε μοῦνος ἐὼν ἢ καὶ σύμπαντες Ἀχαιοί;</l>
<l>εἰ γάρ σʼ ὣς ἐθέλοι φιλέειν γλαυκῶπις Ἀθήνη,</l>
<l>ὡς τότʼ Ὀδυσσῆος περικήδετο κυδαλίμοιο</l>
<l n="220">δήμῳ ἔνι Τρώων,  ὅθι πάσχομεν ἄλγεʼ Ἀχαιοί—</l>
<l>οὐ γάρ πω ἴδον ὧδε θεοὺς ἀναφανδὰ φιλεῦντας,</l>
<l>ὡς κείνῳ ἀναφανδὰ παρίστατο Παλλὰς Ἀθήνη—</l>
<l>εἴ σʼ οὕτως ἐθέλοι φιλέειν κήδοιτό τε θυμῷ,</l>
<l>τῶ κέν τις κείνων γε καὶ ἐκλελάθοιτο γάμοιο.</l>
</q>
<l n="225">
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ὦ γέρον, οὔ πω τοῦτο ἔπος τελέεσθαι ὀίω·</l>
<l>λίην γὰρ μέγα εἶπες· ἄγη μʼ ἔχει. οὐκ ἂν ἐμοί γε</l>
<l>ἐλπομένω τὰ γένοιτʼ, οὐδʼ εἰ θεοὶ ὣς ἐθέλοιεν.</l>
</q>
<milestone n="229" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
<q direct="unspecified">
<l n="230">Τηλέμαχε,  ποῖόν σε ἔπος φύγεν ἕρκος ὀδόντων.</l>
<l>ῥεῖα θεός γʼ ἐθέλων καὶ τηλόθεν ἄνδρα σαώσαι.</l>
<l>βουλοίμην δʼ ἂν ἐγώ γε καὶ ἄλγεα πολλὰ μογήσας</l>
<l>οἴκαδέ τʼ ἐλθέμεναι καὶ νόστιμον ἦμαρ ἰδέσθαι,</l>
<l>ἢ ἐλθὼν ἀπολέσθαι ἐφέστιος, ὡς Ἀγαμέμνων</l>
<l n="235">ὤλεθʼ ὑπʼ Αἰγίσθοιο δόλῳ καὶ ἧς ἀλόχοιο.</l>
<l>ἀλλʼ ἦ τοι θάνατον μὲν ὁμοίιον οὐδὲ θεοί περ</l>
<l>καὶ φίλῳ ἀνδρὶ δύνανται ἀλαλκέμεν, ὁππότε κεν δὴ</l>
<l>μοῖρʼ ὀλοὴ καθέλῃσι τανηλεγέος θανάτοιο.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l n="240">Μέντορ,  μηκέτι ταῦτα λεγώμεθα κηδόμενοί περ·</l>
<l>κείνῳ δʼ οὐκέτι νόστος ἐτήτυμος, ἀλλά οἱ ἤδη</l>
<l>φράσσαντʼ ἀθάνατοι θάνατον καὶ κῆρα μέλαιναν.</l>
<l>νῦν δʼ ἐθέλω ἔπος ἄλλο μεταλλῆσαι καὶ ἐρέσθαι</l>
<l>Νέστορʼ, ἐπεὶ περὶ οἶδε δίκας ἠδὲ φρόνιν ἄλλων·</l>
<l n="245">τρὶς γὰρ δή μίν φασιν ἀνάξασθαι γένεʼ ἀνδρῶν·</l>
<l>ὥς τέ μοι ἀθάνατος ἰνδάλλεται εἰσοράασθαι.</l>
<l>ὦ Νέστορ Νηληϊάδη, σὺ δʼ ἀληθὲς ἐνίσπες·</l>
<l>πῶς ἔθανʼ Ἀτρεΐδης εὐρὺ κρείων Ἀγαμέμνων;</l>
<l>ποῦ Μενέλαος ἔην; τίνα δʼ αὐτῷ μήσατʼ ὄλεθρον</l>
<l n="250">Αἴγισθος δολόμητις,  ἐπεὶ κτάνε πολλὸν ἀρείω;</l>
<l>ἦ οὐκ Ἄργεος ἦεν Ἀχαιικοῦ, ἀλλά πῃ ἄλλῃ</l>
<l>πλάζετʼ ἐπʼ ἀνθρώπους, ὁ δὲ θαρσήσας κατέπεφνε;</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>τοιγὰρ ἐγώ τοι, τέκνον, ἀληθέα πάντʼ ἀγορεύσω.</l>
<l n="255">ἦ τοι μὲν τάδε καὐτὸς ὀίεαι,  ὥς κεν ἐτύχθη,</l>
<l>εἰ ζωόν γʼ Αἴγισθον ἐνὶ μεγάροισιν ἔτετμεν</l>
<l>Ἀτρεΐδης Τροίηθεν ἰών, ξανθὸς Μενέλαος·</l>
<l>τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,</l>
<l>ἀλλʼ ἄρα τόν γε κύνες τε καὶ οἰωνοὶ κατέδαψαν</l>
<l n="260">κείμενον ἐν πεδίῳ ἑκὰς ἄστεος,  οὐδέ κέ τίς μιν</l>
<l>κλαῦσεν Ἀχαιιάδων· μάλα γὰρ μέγα μήσατο ἔργον.</l>
<l>ἡμεῖς μὲν γὰρ κεῖθι πολέας τελέοντες ἀέθλους</l>
<l>ἥμεθʼ· ὁ δʼ εὔκηλος μυχῷ Ἄργεος ἱπποβότοιο</l>
<l>πόλλʼ Ἀγαμεμνονέην ἄλοχον θέλγεσκʼ ἐπέεσσιν.</l>
<l n="265">ἡ δʼ ἦ τοι τὸ πρὶν μὲν ἀναίνετο ἔργον ἀεικὲς</l>
<l>δῖα Κλυταιμνήστρη· φρεσὶ γὰρ κέχρητʼ ἀγαθῇσι·</l>
<l>πὰρ δʼ ἄρʼ ἔην καὶ ἀοιδὸς ἀνήρ, ᾧ πόλλʼ ἐπέτελλεν</l>
<l>Ἀτρεΐδης Τροίηνδε κιὼν ἔρυσασθαι ἄκοιτιν.</l>
<l>ἀλλʼ ὅτε δή μιν μοῖρα θεῶν ἐπέδησε δαμῆναι,</l>
<l n="270">δὴ τότε τὸν μὲν ἀοιδὸν ἄγων ἐς νῆσον ἐρήμην</l>
<l>κάλλιπεν οἰωνοῖσιν ἕλωρ καὶ κύρμα γενέσθαι,</l>
<l>τὴν δʼ ἐθέλων ἐθέλουσαν ἀνήγαγεν ὅνδε δόμονδε.</l>
<l>πολλὰ δὲ μηρίʼ ἔκηε θεῶν ἱεροῖς ἐπὶ βωμοῖς,</l>
<l>πολλὰ δʼ ἀγάλματʼ ἀνῆψεν, ὑφάσματά τε χρυσόν τε,</l>
<l n="275">ἐκτελέσας μέγα ἔργον,  ὃ οὔ ποτε ἔλπετο θυμῷ.</l>
<milestone n="276" unit="card" ed="p"/>
<l>
<milestone unit="para" ed="P"/>ἡμεῖς μὲν γὰρ ἅμα πλέομεν Τροίηθεν ἰόντες,</l>
<l>Ἀτρεΐδης καὶ ἐγώ, φίλα εἰδότες ἀλλήλοισιν·</l>
<l>ἀλλʼ ὅτε Σούνιον ἱρὸν ἀφικόμεθʼ, ἄκρον Ἀθηνέων,</l>
<l>ἔνθα κυβερνήτην Μενελάου Φοῖβος Ἀπόλλων</l>
<l n="280">οἷς ἀγανοῖς βελέεσσιν ἐποιχόμενος κατέπεφνε,</l>
<l>πηδάλιον μετὰ χερσὶ θεούσης νηὸς ἔχοντα,</l>
<l>Φρόντιν Ὀνητορίδην, ὃς ἐκαίνυτο φῦλʼ ἀνθρώπων</l>
<l>νῆα κυβερνῆσαι, ὁπότε σπέρχοιεν ἄελλαι.</l>
<l>ὣς ὁ μὲν ἔνθα κατέσχετʼ, ἐπειγόμενός περ ὁδοῖο,</l>
<l n="285">ὄφρʼ ἕταρον θάπτοι καὶ ἐπὶ κτέρεα κτερίσειεν.</l>
<l>ἀλλʼ ὅτε δὴ καὶ κεῖνος ἰὼν ἐπὶ οἴνοπα πόντον</l>
<l>ἐν νηυσὶ γλαφυρῇσι Μαλειάων ὄρος αἰπὺ</l>
<l>ἷξε θέων, τότε δὴ στυγερὴν ὁδὸν εὐρύοπα Ζεὺς</l>
<l>ἐφράσατο, λιγέων δʼ ἀνέμων ἐπʼ ἀυτμένα χεῦε,</l>
<l n="290">κύματά τε τροφέοντο πελώρια,  ἶσα ὄρεσσιν.</l>
<l>ἔνθα διατμήξας τὰς μὲν Κρήτῃ ἐπέλασσεν,</l>
<l>ἧχι Κύδωνες ἔναιον Ἰαρδάνου ἀμφὶ ῥέεθρα.</l>
<l>ἔστι δέ τις λισσὴ αἰπεῖά τε εἰς ἅλα πέτρη</l>
<l>ἐσχατιῇ Γόρτυνος ἐν ἠεροειδέι πόντῳ·</l>
<l n="295">ἔνθα Νότος μέγα κῦμα ποτὶ σκαιὸν ῥίον ὠθεῖ,</l>
<l>ἐς Φαιστόν, μικρὸς δὲ λίθος μέγα κῦμʼ ἀποέργει.</l>
<l>αἱ μὲν ἄρʼ ἔνθʼ ἦλθον, σπουδῇ δʼ ἤλυξαν ὄλεθρον</l>
<l>ἄνδρες, ἀτὰρ νῆάς γε ποτὶ σπιλάδεσσιν ἔαξαν</l>
<l>κύματʼ· ἀτὰρ τὰς πέντε νέας κυανοπρῳρείους</l>
<l n="300">Αἰγύπτῳ ἐπέλασσε φέρων ἄνεμός τε καὶ ὕδωρ.</l>
<l>ὣς ὁ μὲν ἔνθα πολὺν βίοτον καὶ χρυσὸν ἀγείρων</l>
<l>ἠλᾶτο ξὺν νηυσὶ κατʼ ἀλλοθρόους ἀνθρώπους·</l>
<l>τόφρα δὲ ταῦτʼ Αἴγισθος ἐμήσατο οἴκοθι λυγρά.</l>
<l n="305">ἑπτάετες δʼ ἤνασσε πολυχρύσοιο Μυκήνης,</l>
<l n="304">κτείνας Ἀτρεΐδην,  δέδμητο δὲ λαὸς ὑπʼ αὐτῷ.</l>
<l>τῷ δέ οἱ ὀγδοάτῳ κακὸν ἤλυθε δῖος Ὀρέστης</l>
<l>ἂψ ἀπʼ Ἀθηνάων, κατὰ δʼ ἔκτανε πατροφονῆα,</l>
<l>Αἴγισθον δολόμητιν, ὅ οἱ πατέρα κλυτὸν ἔκτα.</l>
<l>ἦ τοι ὁ τὸν κτείνας δαίνυ τάφον Ἀργείοισιν</l>
<l n="310">μητρός τε στυγερῆς καὶ ἀνάλκιδος Αἰγίσθοιο·</l>
<l>αὐτῆμαρ δέ οἱ ἦλθε βοὴν ἀγαθὸς Μενέλαος</l>
<l>πολλὰ κτήματʼ ἄγων, ὅσα οἱ νέες ἄχθος ἄειραν.</l>
<l>
<milestone unit="para" ed="P"/>καὶ σύ, φίλος, μὴ δηθὰ δόμων ἄπο τῆλʼ ἀλάλησο,</l>
<l>κτήματά τε προλιπὼν ἄνδρας τʼ ἐν σοῖσι δόμοισιν</l>
<l n="315">οὕτω ὑπερφιάλους,  μή τοι κατὰ πάντα φάγωσιν</l>
<l>κτήματα δασσάμενοι, σὺ δὲ τηϋσίην ὁδὸν ἔλθῃς.</l>
<l>ἀλλʼ ἐς μὲν Μενέλαον ἐγὼ κέλομαι καὶ ἄνωγα</l>
<l>ἐλθεῖν· κεῖνος γὰρ νέον ἄλλοθεν εἰλήλουθεν,</l>
<l>ἐκ τῶν ἀνθρώπων, ὅθεν οὐκ ἔλποιτό γε θυμῷ</l>
<l n="320">ἐλθέμεν,  ὅν τινα πρῶτον ἀποσφήλωσιν ἄελλαι</l>
<l>ἐς πέλαγος μέγα τοῖον, ὅθεν τέ περ οὐδʼ οἰωνοὶ</l>
<l>αὐτόετες οἰχνεῦσιν, ἐπεὶ μέγα τε δεινόν τε.</l>
<l>ἀλλʼ ἴθι νῦν σὺν νηί τε σῇ καὶ σοῖς ἑτάροισιν·</l>
<l>εἰ δʼ ἐθέλεις πεζός, πάρα τοι δίφρος τε καὶ ἵπποι,</l>
<l n="325">πὰρ δὲ τοι υἷες ἐμοί,  οἵ τοι πομπῆες ἔσονται</l>
<l>ἐς Λακεδαίμονα δῖαν, ὅθι ξανθὸς Μενέλαος.</l>
<l>λίσσεσθαι δέ μιν αὐτός, ἵνα νημερτὲς ἐνίσπῃ·</l>
<l>ψεῦδος δʼ οὐκ ἐρέει· μάλα γὰρ πεπνυμένος ἐστίν.</l>
</q>
<milestone n="329" unit="card" ed="p"/>
<l>
<milestone unit="para" ed="P"/>ὣς ἔφατʼ, ἠέλιος δʼ ἄρʼ ἔδυ καὶ ἐπὶ κνέφας ἦλθε.</l>
<l n="330">τοῖσι δὲ καὶ μετέειπε θεά,  γλαυκῶπις Ἀθήνη·</l>
<q direct="unspecified">
<l>ὦ γέρον, ἦ τοι ταῦτα κατὰ μοῖραν κατέλεξας·</l>
<l>ἀλλʼ ἄγε τάμνετε μὲν γλώσσας, κεράασθε δὲ οἶνον,</l>
<l>ὄφρα Ποσειδάωνι καὶ ἄλλοις ἀθανάτοισιν</l>
<l>σπείσαντες κοίτοιο μεδώμεθα· τοῖο γὰρ ὥρη.</l>
<l n="335">ἤδη γὰρ φάος οἴχεθʼ ὑπὸ ζόφον,  οὐδὲ ἔοικεν·</l>
<l>δηθὰ θεῶν ἐν δαιτὶ θαασσέμεν, ἀλλὰ νέεσθαι.</l>
</q>
<l>
<milestone unit="para" ed="P"/>ἦ ῥα Διὸς θυγάτηρ, οἱ δʼ ἔκλυον αὐδησάσης.</l>
<l>τοῖσι δὲ κήρυκες μὲν ὕδωρ ἐπὶ χεῖρας ἔχευαν,</l>
<l>κοῦροι δὲ κρητῆρας ἐπεστέψαντο ποτοῖο,</l>
<l n="340">νώμησαν δʼ ἄρα πᾶσιν ἐπαρξάμενοι δεπάεσσι·</l>
<l>γλώσσας δʼ ἐν πυρὶ βάλλον, ἀνιστάμενοι δʼ ἐπέλειβον.</l>
<l>αὐτὰρ ἐπεὶ σπεῖσάν τʼ ἔπιον θʼ, ὅσον ἤθελε θυμός,</l>
<l>δὴ τότʼ Ἀθηναίη καὶ Τηλέμαχος θεοειδὴς</l>
<l>ἄμφω ἱέσθην κοίλην ἐπὶ νῆα νέεσθαι.</l>
<l n="345">Νέστωρ δʼ αὖ κατέρυκε καθαπτόμενος ἐπέεσσιν·</l>
<q direct="unspecified">
<l>
<milestone unit="para" ed="P"/>Ζεὺς τό γʼ ἀλεξήσειε καὶ ἀθάνατοι θεοὶ ἄλλοι,</l>
<l>ὡς ὑμεῖς παρʼ ἐμεῖο θοὴν ἐπὶ νῆα κίοιτε</l>
<l>ὥς τέ τευ ἦ παρὰ πάμπαν ἀνείμονος ἠδὲ πενιχροῦ,</l>
<l>ᾧ οὔ τι χλαῖναι καὶ ῥήγεα πόλλʼ ἐνὶ οἴκῳ,</l>
<l n="350">οὔτʼ αὐτῷ μαλακῶς οὔτε ξείνοισιν ἐνεύδειν.</l>
<l>αὐτὰρ ἐμοὶ πάρα μὲν χλαῖναι καὶ ῥήγεα καλά.</l>
<l>οὔ θην δὴ τοῦδʼ ἀνδρὸς Ὀδυσσῆος φίλος υἱὸς</l>
<l>νηὸς ἐπʼ ἰκριόφιν καταλέξεται, ὄφρʼ ἂν ἐγώ γε</l>
<l>ζώω, ἔπειτα δὲ παῖδες ἐνὶ μεγάροισι λίπωνται,</l>
<l n="355">ξείνους ξεινίζειν,  ὅς τίς κʼ ἐμὰ δώμαθʼ ἵκηται.</l>
</q>
<l>
<milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
<q direct="unspecified">
<l>εὖ δὴ ταῦτά γʼ ἔφησθα, γέρον φίλε· σοὶ δὲ ἔοικεν</l>
<l>Τηλέμαχον πείθεσθαι, ἐπεὶ πολὺ κάλλιον οὕτως.</l>
<l>ἀλλʼ οὗτος μὲν νῦν σοὶ ἅμʼ ἕψεται, ὄφρα κεν εὕδῃ</l>
<l n="360">σοῖσιν ἐνὶ μεγάροισιν· ἐγὼ δʼ ἐπὶ νῆα μέλαιναν</l>
<l>εἶμʼ, ἵνα θαρσύνω θʼ ἑτάρους εἴπω τε ἕκαστα.</l>
<l>οἶος γὰρ μετὰ τοῖσι γεραίτερος εὔχομαι εἶναι·</l>
<l>οἱ δʼ ἄλλοι φιλότητι νεώτεροι ἄνδρες ἕπονται,</l>
<l>πάντες ὁμηλικίη μεγαθύμου Τηλεμάχοιο.</l>
<l n="365">ἔνθα κε λεξαίμην κοίλῃ παρὰ νηὶ μελαίνῃ</l>
<l>νῦν· ἀτὰρ ἠῶθεν μετὰ Καύκωνας μεγαθύμους</l>
<l>εἶμʼ ἔνθα χρεῖός μοι ὀφέλλεται, οὔ τι νέον γε</l>
<l>οὐδʼ ὀλίγον. σὺ δὲ τοῦτον, ἐπεὶ τεὸν ἵκετο δῶμα,</l>
<l>πέμψον σὺν δίφρῳ τε καὶ υἱέι· δὸς δέ οἱ ἵππους,</l>
<l n="370">οἵ τοι ἐλαφρότατοι θείειν καὶ κάρτος ἄριστοι.</l>
</q>
<milestone n="371" unit="card" ed="p"/>
<l>
<milestone unit="para" ed="P"/>ὣς ἄρα φωνήσασʼ ἀπέβη γλαυκῶπις Ἀθήνη</l>
<l>φήνῃ εἰδομένη· θάμβος δʼ ἕλε πάντας ἰδόντας.</l>
<l>θαύμαζεν δʼ ὁ γεραιός, ὅπως ἴδεν ὀφθαλμοῖς·</l>
<l>Τηλεμάχου δʼ ἕλε χεῖρα, ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l n="375">
<milestone unit="para" ed="P"/>ὦ φίλος, οὔ σε ἔολπα κακὸν καὶ ἄναλκιν ἔσεσθαι,</l>
<l>εἰ δή τοι νέῳ ὧδε θεοὶ πομπῆες ἕπονται.</l>
<l>οὐ μὲν γάρ τις ὅδʼ ἄλλος Ὀλύμπια δώματʼ ἐχόντων,</l>
<l>ἀλλὰ Διὸς θυγάτηρ, κυδίστη Τριτογένεια,</l>
<l>ἥ τοι καὶ πατέρʼ ἐσθλὸν ἐν Ἀργείοισιν ἐτίμα.</l>
<l n="380">ἀλλὰ ἄνασσʼ ἵληθι,  δίδωθι δέ μοι κλέος ἐσθλόν,</l>
<l>αὐτῷ καὶ παίδεσσι καὶ αἰδοίῃ παρακοίτι·</l>
<l>σοὶ δʼ αὖ ἐγὼ ῥέξω βοῦν ἦνιν εὐρυμέτωπον</l>
<l>ἀδμήτην, ἣν οὔ πω ὕπὸ ζυγὸν ἤγαγεν ἀνήρ·</l>
<l>τήν τοι ἐγὼ ῥέξω χρυσὸν κέρασιν περιχεύας.</l>
</q>
<l n="385">
<milestone unit="para" ed="P"/>ὣς ἔφατʼ εὐχόμενος, τοῦ δʼ ἔκλυε Παλλὰς Ἀθήνη.</l>
<l>τοῖσιν δʼ ἡγεμόνευε Γερήνιος ἱππότα Νέστωρ,</l>
<l>υἱάσι καὶ γαμβροῖσιν, ἑὰ πρὸς δώματα καλά.</l>
<l>ἀλλʼ ὅτε δώμαθʼ ἵκοντο ἀγακλυτὰ τοῖο ἄνακτος,</l>
<l>ἑξείης ἕζοντο κατὰ κλισμούς τε θρόνους τε·</l>
<l n="390">τοῖς δʼ ὁ γέρων ἐλθοῦσιν ἀνὰ κρητῆρα κέρασσεν</l>
<l>οἴνου ἡδυπότοιο, τὸν ἑνδεκάτῳ ἐνιαυτῷ</l>
<l>ὤιξεν ταμίη καὶ ἀπὸ κρήδεμνον ἔλυσε·</l>
<l>τοῦ ὁ γέρων κρητῆρα κεράσσατο, πολλὰ δʼ Ἀθήνῃ</l>
<l>εὔχετʼ ἀποσπένδων, κούρῃ Διὸς αἰγιόχοιο.</l>
<l n="395">
<milestone unit="para" ed="P"/>αὐτὰρ ἐπεὶ σπεῖσάν τʼ ἔπιον θʼ, ὅσον ἤθελε θυμός,</l>
<l>οἱ μὲν κακκείοντες ἔβαν οἶκόνδε ἕκαστος,</l>
<l>τὸν δʼ αὐτοῦ κοίμησε Γερήνιος ἱππότα Νέστωρ,</l>
<l>Τηλέμαχον, φίλον υἱὸν Ὀδυσσῆος θείοιο,</l>
<l>τρητοῖς ἐν λεχέεσσιν ὑπʼ αἰθούσῃ ἐριδούπῳ,</l>
<l n="400">πὰρʼ δʼ ἄρʼ ἐυμμελίην Πεισίστρατον, ὄρχαμον ἀνδρῶν,</l>
<l>ὅς οἱ ἔτʼ ἠίθεος παίδων ἦν ἐν μεγάροισιν·</l>
<l>αὐτὸς δʼ αὖτε καθεῦδε μυχῷ δόμου ὑψηλοῖο,</l>
<l>τῷ δʼ ἄλοχος δέσποινα λέχος πόρσυνε καὶ εὐνήν.</l>
<milestone n="404" unit="card" ed="p"/>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l n="405">ὤρνυτʼ ἄρʼ ἐξ εὐνῆφι Γερήνιος ἱππότα Νέστωρ,</l>
<l>ἐκ δʼ ἐλθὼν κατʼ ἄρʼ ἕζετʼ ἐπὶ ξεστοῖσι λίθοισιν,</l>
<l>οἵ οἱ ἔσαν προπάροιθε θυράων ὑψηλάων,</l>
<l>λευκοί, ἀποστίλβοντες ἀλείφατος· οἷς ἔπι μὲν πρὶν</l>
<l>Νηλεὺς ἵζεσκεν, θεόφιν μήστωρ ἀτάλαντος·</l>
<l n="410">ἀλλʼ ὁ μὲν ἤδη κηρὶ δαμεὶς Ἄϊδόσδε βεβήκει,</l>
<l>Νέστωρ αὖ τότʼ ἐφῖζε Γερήνιος, οὖρος Ἀχαιῶν,</l>
<l>σκῆπτρον ἔχων. περὶ δʼ υἷες ἀολλέες ἠγερέθοντο</l>
<l>ἐκ θαλάμων ἐλθόντες, Ἐχέφρων τε Στρατίος τε</l>
<l>Περσεύς τʼ Ἄρητός τε καὶ ἀντίθεος Θρασυμήδης.</l>
<l n="415">τοῖσι δʼ ἔπειθʼ ἕκτος Πεισίστρατος ἤλυθεν ἥρως,</l>
<l>πὰρ δʼ ἄρα Τηλέμαχον θεοείκελον εἷσαν ἄγοντες.</l>
<l>τοῖσι δὲ μύθων ἦρχε Γερήνιος ἱππότα Νέστωρ·</l>
<q direct="unspecified">
<l>
<milestone unit="para" ed="P"/>καρπαλίμως μοι, τέκνα φίλα, κρηήνατʼ ἐέλδωρ,</l>
<l>ὄφρʼ ἦ τοι πρώτιστα θεῶν ἱλάσσομʼ Ἀθήνην,</l>
<l n="420">ἥ μοι ἐναργὴς ἦλθε θεοῦ ἐς δαῖτα θάλειαν.</l>
<l>ἀλλʼ ἄγʼ ὁ μὲν πεδίονδʼ ἐπὶ βοῦν, ἴτω, ὄφρα τάχιστα</l>
<l>ἔλθῃσιν, ἐλάσῃ δὲ βοῶν ἐπιβουκόλος ἀνήρ·</l>
<l>εἷς δʼ ἐπὶ Τηλεμάχου μεγαθύμου νῆα μέλαιναν</l>
<l>πάντας ἰὼν ἑτάρους ἀγέτω, λιπέτω δὲ δύʼ οἴους·</l>
<l n="425">εἷς δʼ αὖ χρυσοχόον Λαέρκεα δεῦρο κελέσθω</l>
<l>ἐλθεῖν, ὄφρα βοὸς χρυσὸν κέρασιν περιχεύῃ.</l>
<l>οἱ δʼ ἄλλοι μένετʼ αὐτοῦ ἀολλέες, εἴπατε δʼ εἴσω</l>
<l>δμῳῇσιν κατὰ δώματʼ ἀγακλυτὰ δαῖτα πένεσθαι,</l>
<l>ἕδρας τε ξύλα τʼ ἀμφὶ καὶ ἀγλαὸν οἰσέμεν ὕδωρ.</l>
</q>
<l n="430">
<milestone unit="para" ed="P"/>ὣς ἔφαθʼ,  οἱ δʼ ἄρα πάντες ἐποίπνυον. ἦλθε μὲν ἂρ βοῦς</l>
<l>ἐκ πεδίου, ἦλθον δὲ θοῆς παρὰ νηὸς ἐίσης</l>
<l>Τηλεμάχου ἕταροι μεγαλήτορος, ἦλθε δὲ χαλκεὺς</l>
<l>ὅπλʼ ἐν χερσὶν ἔχων χαλκήια, πείρατα τέχνης,</l>
<l>ἄκμονά τε σφῦραν τʼ ἐυποίητόν τε πυράγρην,</l>
<l n="435">οἷσίν τε χρυσὸν εἰργάξετο· ἦλθε δʼ Ἀθήνη</l>
<l>ἱρῶν ἀντιόωσα. γέρων δʼ ἱππηλάτα Νέστωρ</l>
<l>χρυσὸν ἔδωχʼ· ὁ δʼ ἔπειτα βοὸς κέρασιν περίχευεν</l>
<l>ἀσκήσας, ἵνʼ ἄγαλμα θεὰ κεχάροιτο ἰδοῦσα.</l>
<l>βοῦν δʼ ἀγέτην κεράων Στρατίος καὶ δῖος Ἐχέφρων.</l>
<l n="440">χέρνιβα δέ σφʼ Ἄρητος ἐν ἀνθεμόεντι λέβητι</l>
<l>ἤλυθεν ἐκ θαλάμοιο φέρων, ἑτέρῃ δʼ ἔχεν οὐλὰς</l>
<l>ἐν κανέῳ πέλεκυν δὲ μενεπτόλεμος Θρασυμήδης</l>
<l>ὀξὺν ἔχων ἐν χειρὶ παρίστατο βοῦν ἐπικόψων.</l>
<l>Περσεὺς δʼ ἀμνίον εἶχε· γέρων δʼ ἱππηλάτα Νέστωρ</l>
<l n="445">χέρνιβά τʼ οὐλοχύτας τε κατήρχετο, πολλὰ δʼ Ἀθήνῃ</l>
<l>εὔχετʼ ἀπαρχόμενος,  κεφαλῆς τρίχας ἐν πυρὶ βάλλων.</l>
<milestone n="447" unit="card" ed="p"/>
<l>
<milestone unit="para" ed="P"/>αὐτὰρ ἐπεί ῥʼ εὔξαντο καὶ οὐλοχύτας προβάλοντο,</l>
<l>αὐτίκα Νέστορος υἱὸς ὑπέρθυμος Θρασυμήδης</l>
<l>ἤλασεν ἄγχι στάς· πέλεκυς δʼ ἀπέκοψε τένοντας</l>
<l n="450">αὐχενίους,  λῦσεν δὲ βοὸς μένος. αἱ δʼ ὀλόλυξαν</l>
<l>θυγατέρες τε νυοί τε καὶ αἰδοίη παράκοιτις</l>
<l>Νέστορος, Εὐρυδίκη, πρέσβα Κλυμένοιο θυγατρῶν.</l>
<l>οἱ μὲν ἔπειτʼ ἀνελόντες ἀπὸ χθονὸς εὐρυοδείης</l>
<l>ἔσχον· ἀτὰρ σφάξεν Πεισίστρατος, ὄρχαμος ἀνδρῶν.</l>
<l n="455">τῆς δʼ ἐπεὶ ἐκ μέλαν αἷμα ῥύη,  λίπε δʼ ὀστέα θυμός,</l>
<l>αἶψʼ ἄρα μιν διέχευαν, ἄφαρ δʼ ἐκ μηρία τάμνον</l>
<l>πάντα κατὰ μοῖραν, κατά τε κνίσῃ ἐκάλυψαν</l>
<l>δίπτυχα ποιήσαντες, ἐπʼ αὐτῶν δʼ ὠμοθέτησαν.</l>
<l>καῖε δʼ ἐπὶ σχίζῃς ὁ γέρων, ἐπὶ δʼ αἴθοπα οἶνον</l>
<l n="460">λεῖβε· νέοι δὲ παρʼ αὐτὸν ἔχον πεμπώβολα χερσίν.</l>
<l>αὐτὰρ ἐπεὶ κατὰ μῆρʼ ἐκάη καὶ σπλάγχνα πάσαντο,</l>
<l>μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,</l>
<l>ὤπτων δʼ ἀκροπόρους ὀβελοὺς ἐν χερσὶν ἔχοντες.</l>
<l>
<milestone unit="para" ed="P"/>τόφρα δὲ Τηλέμαχον λοῦσεν καλὴ Πολυκάστη,</l>
<l n="465">Νέστορος ὁπλοτάτη θυγάτηρ Νηληϊάδαο.</l>
<l>αὐτὰρ ἐπεὶ λοῦσέν τε καὶ ἔχρισεν λίπʼ ἐλαίῳ,</l>
<l>ἀμφὶ δέ μιν φᾶρος καλὸν βάλεν ἠδὲ χιτῶνα,</l>
<l>ἔκ ῥʼ ἀσαμίνθου βῆ δέμας ἀθανάτοισιν ὁμοῖος·</l>
<l>πὰρ δʼ ὅ γε Νέστορʼ ἰὼν κατʼ ἄρʼ ἕζετο, ποιμένα λαῶν.</l>
<l n="470">
<milestone unit="para" ed="P"/>οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,</l>
<l>δαίνυνθʼ ἑζόμενοι· ἐπὶ δʼ ἀνέρες ἐσθλοὶ ὄροντο</l>
<l>οἶνον οἰνοχοεῦντες ἐνὶ χρυσέοις δεπάεσσιν.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖσι δὲ μύθων ἦρχε Γερήνιος ἱππότα Νέστωρ·</l>
<q direct="unspecified">
<l n="475">
<milestone unit="para" ed="P"/>παῖδες ἐμοί,  ἄγε Τηλεμάχῳ καλλίτριχας ἵππους</l>
<l>ζεύξαθʼ ὑφʼ ἅρματʼ ἄγοντες, ἵνα πρήσσῃσιν ὁδοῖο.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο,</l>
<l>καρπαλίμως δʼ ἔζευξαν ὑφʼ ἅρμασιν ὠκέας ἵππους.</l>
<l>ἐν δὲ γυνὴ ταμίη σῖτον καὶ οἶνον ἔθηκεν</l>
<l n="480">ὄψα τε,  οἷα ἔδουσι διοτρεφέες βασιλῆες.</l>
<l>ἂν δʼ ἄρα Τηλέμαχος περικαλλέα βήσετο δίφρον·</l>
<l>πὰρ δʼ ἄρα Νεστορίδης Πεισίστρατος, ὄρχαμος ἀνδρῶν,</l>
<l>ἐς δίφρον τʼ ἀνέβαινε καὶ ἡνία λάζετο χερσί,</l>
<l>μάστιξεν δʼ ἐλάαν, τὼ δʼ οὐκ ἀέκοντε πετέσθην</l>
<l n="485">ἐς πεδίον,  λιπέτην δὲ Πύλου αἰπὺ πτολίεθρον.</l>
<l>οἱ δὲ πανημέριοι σεῖον ζυγὸν ἀμφὶς ἔχοντες.</l>
<l>
<milestone unit="para" ed="P"/>δύσετό τʼ ἠέλιος σκιόωντό τε πᾶσαι ἀγυιαί,</l>
<l>ἐς Φηρὰς δʼ ἵκοντο Διοκλῆος ποτὶ δῶμα,</l>
<l>υἱέος Ὀρτιλόχοιο, τὸν Ἀλφειὸς τέκε παῖδα.</l>
<l n="490">ἔνθα δὲ νύκτʼ ἄεσαν,  ὁ δὲ τοῖς πὰρ ξείνια θῆκεν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>ἵππους τε ζεύγνυντʼ ἀνά θʼ ἅρματα ποικίλʼ ἔβαινον·</l>
<l>ἐκ δʼ ἔλασαν προθύροιο καὶ αἰθούσης ἐριδούπου·</l>
<l>μάστιξεν δʼ ἐλάαν, τὼ δʼ οὐκ ἀέκοντε πετέσθην.</l>
<l n="495">ἷξον δʼ ἐς πεδίον πυρηφόρον,  ἔνθα δʼ ἔπειτα</l>
<l>ἦνον ὁδόν· τοῖον γὰρ ὑπέκφερον ὠκέες ἵπποι.</l>
<l>δύσετό τʼ ἠέλιος σκιόωντό τε πᾶσαι ἀγυιαί.</l>
</div1>
<div1 n="4" type="Book">
<milestone n="1" unit="card" ed="p"/>
<l>οἱ δʼ ἷξον κοίλην Λακεδαίμονα κητώεσσαν,</l>
<l>πρὸς δʼ ἄρα δώματʼ ἔλων Μενελάου κυδαλίμοιο.</l>
<l>τὸν δʼ εὗρον δαινύντα γάμον πολλοῖσιν ἔτῃσιν</l>
<l>υἱέος ἠδὲ θυγατρὸς ἀμύμονος ᾧ ἐνὶ οἴκῳ.</l>
<l n="5">τὴν μὲν Ἀχιλλῆος ῥηξήνορος υἱέι πέμπεν·</l>
<l>ἐν Τροίῃ γὰρ πρῶτον ὑπέσχετο καὶ κατένευσε</l>
<l>δωσέμεναι, τοῖσιν δὲ θεοὶ γάμον ἐξετέλειον.</l>
<l>τὴν ἄρʼ ὅ γʼ ἔνθʼ ἵπποισι καὶ ἅρμασι πέμπε νέεσθαι</l>
<l>Μυρμιδόνων προτὶ ἄστυ περικλυτόν, οἷσιν ἄνασσεν.</l>
<l n="10">υἱέι δὲ Σπάρτηθεν Ἀλέκτορος ἤγετο κούρην,</l>
<l>ὅς οἱ τηλύγετος γένετο κρατερὸς Μεγαπένθης</l>
<l>ἐκ δούλης· Ἑλένῃ δὲ θεοὶ γόνον οὐκέτʼ ἔφαινον,</l>
<l>ἐπεὶ δὴ τὸ πρῶτον ἐγείνατο παῖδʼ ἐρατεινήν,</l>
<l>Ἑρμιόνην, ἣ εἶδος ἔχε χρυσέης Ἀφροδίτης.</l>
<l n="15">ὣς οἱ μὲν δαίνυντο καθʼ ὑψερεφὲς μέγα δῶμα</l>
<l>γείτονες ἠδὲ ἔται Μενελάου κυδαλίμοιο,</l>
<l>τερπόμενοι· μετὰ δέ σφιν ἐμέλπετο θεῖος ἀοιδὸς</l>
<l>φορμίζων, δοιὼ δὲ κυβιστητῆρε κατʼ αὐτούς,</l>
<l>μολπῆς ἐξάρχοντος, ἐδίνευον κατὰ μέσσους.</l>
<l n="20">
<milestone unit="para" ed="P"/>τὼ δʼ αὖτʼ ἐν προθύροισι δόμων αὐτώ τε καὶ ἵππω,</l>
<l>Τηλέμαχός θʼ ἥρως καὶ Νέστορος ἀγλαὸς υἱός,</l>
<l>στῆσαν· ὁ δὲ προμολὼν ἴδετο κρείων Ἐτεωνεύς,</l>
<l>ὀτρηρὸς θεράπων Μενελάου κυδαλίμοιο,</l>
<l>βῆ δʼ ἴμεν ἀγγελέων διὰ δώματα ποιμένι λαῶν,</l>
<l n="25">ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ξείνω δή τινε τώδε, διοτρεφὲς ὦ Μενέλαε,</l>
<l>ἄνδρε δύω, γενεῇ δὲ Διὸς μεγάλοιο ἔικτον.</l>
<l>ἀλλʼ εἴπʼ, ἤ σφωιν καταλύσομεν ὠκέας ἵππους,</l>
<l>ἦ ἄλλον πέμπωμεν ἱκανέμεν, ὅς κε φιλήσῃ.</l>
</q>
<l n="30">
<milestone unit="para" ed="P"/>τὸν δὲ μέγʼ ὀχθήσας προσέφη ξανθὸς Μενέλαος·</l>
<q direct="unspecified">
<l>οὐ μὲν νήπιος ἦσθα, Βοηθοΐδη Ἐτεωνεῦ,</l>
<l>τὸ πρίν· ἀτὰρ μὲν νῦν γε πάϊς ὣς νήπια βάζεις.</l>
<l>ἦ μὲν δὴ νῶι ξεινήια πολλὰ φαγόντε</l>
<l>ἄλλων ἀνθρώπων δεῦρʼ ἱκόμεθʼ, αἴ κέ ποθι Ζεὺς</l>
<l n="35">ἐξοπίσω περ παύσῃ ὀιζύος.  ἀλλὰ λύʼ ἵππους</l>
<l>ξείνων, ἐς δʼ αὐτοὺς προτέρω ἄγε θοινηθῆναι.</l>
</q>
<l>
<milestone unit="para" ed="P"/>ὣς φάθʼ, ὁ δὲ μεγάροιο διέσσυτο, κέκλετο δʼ ἄλλους</l>
<l>ὀτρηροὺς θεράποντας ἅμα σπέσθαι ἑοῖ αὐτῷ.</l>
<l>οἱ δʼ ἵππους μὲν λῦσαν ὑπὸ ζυγοῦ ἱδρώοντας,</l>
<l n="40">καὶ τοὺς μὲν κατέδησαν ἐφʼ ἱππείῃσι κάπῃσι,</l>
<l>πὰρ δʼ ἔβαλον ζειάς, ἀνὰ δὲ κρῖ λευκὸν ἔμιξαν,</l>
<l>ἅρματα δʼ ἔκλιναν πρὸς ἐνώπια παμφανόωντα,</l>
<l>αὐτοὺς δʼ εἰσῆγον θεῖον δόμον. οἱ δὲ ἰδόντες</l>
<l>θαύμαζον κατὰ δῶμα διοτρεφέος βασιλῆος·</l>
<l n="45">ὥς τε γὰρ ἠελίου αἴγλη πέλεν ἠὲ σελήνης</l>
<l>δῶμα καθʼ ὑψερεφὲς Μενελάου κυδαλίμοιο.</l>
<l>αὐτὰρ ἐπεὶ τάρπησαν ὁρώμενοι ὀφθαλμοῖσιν,</l>
<l>ἔς ῥʼ ἀσαμίνθους βάντες ἐυξέστας λούσαντο.</l>
<milestone n="49" unit="card" ed="p"/>
<l>τοὺς δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
<l n="50">ἀμφὶ δʼ ἄρα χλαίνας οὔλας βάλον ἠδὲ χιτῶνας,</l>
<l>ἔς ῥα θρόνους ἕζοντο παρʼ Ἀτρεΐδην Μενέλαον.</l>
<l>χέρνιβα δʼ ἀμφίπολος προχόῳ ἐπέχευε φέρουσα</l>
<l>καλῇ χρυσείῃ ὑπὲρ ἀργυρέοιο λέβητος,</l>
<l>νίψασθαι· παρὰ δὲ ξεστὴν ἐτάνυσσε τράπεζαν.</l>
<l n="55">σῖτον δʼ αἰδοίη ταμίη παρέθηκε φέρουσα,</l>
<l>εἴδατα πόλλʼ ἐπιθεῖσα, χαριζομένη παρεόντων.</l>
<l>δαιτρὸς δὲ κρειῶν πίνακας παρέθηκεν ἀείρας</l>
<l>παντοίων, παρὰ δέ σφι τίθει χρύσεια κύπελλα.</l>
<l>τὼ καὶ δεικνύμενος προσέφη ξανθὸς Μενέλαος·</l>
<q direct="unspecified">
<l n="60">
<milestone unit="para" ed="P"/>σίτου θʼ ἅπτεσθον καὶ χαίρετον.  αὐτὰρ ἔπειτα</l>
<l>δείπνου πασσαμένω εἰρησόμεθʼ, οἵ τινές ἐστον</l>
<l>ἀνδρῶν· οὐ γὰρ σφῷν γε γένος ἀπόλωλε τοκήων,</l>
<l>ἀλλʼ ἀνδρῶν γένος ἐστὲ διοτρεφέων βασιλήων</l>
<l>σκηπτούχων, ἐπεὶ οὔ κε κακοὶ τοιούσδε τέκοιεν.</l>
</q>
<l n="65">
<milestone unit="para" ed="P"/>ὣς φάτο,  καί σφιν νῶτα βοὸς παρὰ πίονα θῆκεν</l>
<l>ὄπτʼ ἐν χερσὶν ἑλών, τά ῥά οἱ γέρα πάρθεσαν αὐτῷ.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>δὴ τότε Τηλέμαχος προσεφώνεε Νέστορος υἱόν,</l>
<l n="70">ἄγχι σχὼν κεφαλήν,  ἵνα μὴ πευθοίαθʼ οἱ ἄλλοι·</l>
<q direct="unspecified">
<l>
<milestone unit="para" ed="P"/>φράζεο, Νεστορίδη, τῷ ἐμῷ κεχαρισμένε θυμῷ,</l>
<l>χαλκοῦ τε στεροπὴν κὰδ δώματα ἠχήεντα</l>
<l>χρυσοῦ τʼ ἠλέκτρου τε καὶ ἀργύρου ἠδʼ ἐλέφαντος.</l>
<l>Ζηνός που τοιήδε γʼ Ὀλυμπίου ἔνδοθεν αὐλή,</l>
<l>ὅσσα τάδʼ ἄσπετα πολλά· σέβας μʼ ἔχει εἰσορόωντα.</l>
</q>
<l n="75">
<milestone unit="para" ed="P"/>τοῦ δʼ ἀγορεύοντος ξύνετο ξανθὸς Μενέλαος,</l>
<l>καί σφεας φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>τέκνα φίλʼ, ἦ τοι Ζηνὶ βροτῶν οὐκ ἄν τις ἐρίζοι·</l>
<l>ἀθάνατοι γὰρ τοῦ γε δόμοι καὶ κτήματʼ ἔασιν·</l>
<l n="80">ἀνδρῶν δʼ ἤ κέν τίς μοι ἐρίσσεται,  ἠὲ καὶ οὐκί,</l>
<l>κτήμασιν. ἦ γὰρ πολλὰ παθὼν καὶ πόλλʼ ἐπαληθεὶς</l>
<l>ἠγαγόμην ἐν νηυσὶ καὶ ὀγδοάτῳ ἔτει ἦλθον,</l>
<l>Κύπρον Φοινίκην τε καὶ Αἰγυπτίους ἐπαληθείς,</l>
<l>Αἰθίοπάς θʼ ἱκόμην καὶ Σιδονίους καὶ Ἐρεμβοὺς</l>
<l n="85">καὶ Λιβύην,  ἵνα τʼ ἄρνες ἄφαρ κεραοὶ τελέθουσι.</l>
<l>τρὶς γὰρ τίκτει μῆλα τελεσφόρον εἰς ἐνιαυτόν.</l>
<l>ἔνθα μὲν οὔτε ἄναξ ἐπιδευὴς οὔτε τι ποιμὴν</l>
<l>τυροῦ καὶ κρειῶν οὐδὲ γλυκεροῖο γάλακτος,</l>
<l>ἀλλʼ αἰεὶ παρέχουσιν ἐπηετανὸν γάλα θῆσθαι.</l>
<l n="90">ἧος ἐγὼ περὶ κεῖνα πολὺν βίοτον συναγείρων</l>
<l>ἠλώμην, τῆός μοι ἀδελφεὸν ἄλλος ἔπεφνεν</l>
<l>λάθρῃ, ἀνωιστί, δόλῳ οὐλομένης ἀλόχοιο·</l>
<l>ὣς οὔ τοι χαίρων τοῖσδε κτεάτεσσιν ἀνάσσω.</l>
<l>καὶ πατέρων τάδε μέλλετʼ ἀκουέμεν, οἵ τινες ὑμῖν</l>
<l n="95">εἰσίν,  ἐπεὶ μάλα πολλὰ πάθον, καὶ ἀπώλεσα οἶκον</l>
<l>εὖ μάλα ναιετάοντα, κεχανδότα πολλὰ καὶ ἐσθλά.</l>
<l>ὧν ὄφελον τριτάτην περ ἔχων ἐν δώμασι μοῖραν</l>
<l>ναίειν, οἱ δʼ ἄνδρες σόοι ἔμμεναι, οἳ τότʼ ὄλοντο</l>
<l>Τροίῃ ἐν εὐρείῃ ἑκὰς Ἄργεος ἱπποβότοιο.</l>
<milestone n="100" unit="card" ed="p"/>
<l n="100">ἀλλʼ ἔμπης πάντας μὲν ὀδυρόμενος καὶ ἀχεύων</l>
<l>πολλάκις ἐν μεγάροισι καθήμενος ἡμετέροισιν</l>
<l>ἄλλοτε μέν τε γόῳ φρένα τέρπομαι, ἄλλοτε δʼ αὖτε</l>
<l>παύομαι· αἰψηρὸς δὲ κόρος κρυεροῖο γόοιο.</l>
<l>τῶν πάντων οὐ τόσσον ὀδύρομαι, ἀχνύμενός περ,</l>
<l n="105">ὡς ἑνός,  ὅς τέ μοι ὕπνον ἀπεχθαίρει καὶ ἐδωδὴν</l>
<l>μνωομένῳ, ἐπεὶ οὔ τις Ἀχαιῶν τόσσʼ ἐμόγησεν,</l>
<l>ὅσσʼ Ὀδυσεὺς ἐμόγησε καὶ ἤρατο. τῷ δʼ ἄρʼ ἔμελλεν</l>
<l>αὐτῷ κήδεʼ ἔσεσθαι, ἐμοὶ δʼ ἄχος αἰὲν ἄλαστον</l>
<l>κείνου, ὅπως δὴ δηρὸν ἀποίχεται, οὐδέ τι ἴδμεν,</l>
<l n="110">ζώει ὅ γʼ ἦ τέθνηκεν.  ὀδύρονταί νύ που αὐτὸν</l>
<l>Λαέρτης θʼ ὁ γέρων καὶ ἐχέφρων Πηνελόπεια</l>
<l>Τηλέμαχός θʼ, ὃν ἔλειπε νέον γεγαῶτʼ ἐνὶ οἴκῳ.</l>
</q>
<l>
<milestone unit="para" ed="P"/>ὣς φάτο, τῷ δʼ ἄρα πατρὸς ὑφʼ ἵμερον ὦρσε γόοιο.</l>
<l>δάκρυ δʼ ἀπὸ βλεφάρων χαμάδις βάλε πατρὸς ἀκούσας,</l>
<l n="115">χλαῖναν πορφυρέην ἄντʼ ὀφθαλμοῖιν ἀνασχὼν</l>
<l>ἀμφοτέρῃσιν χερσί. νόησε δέ μιν Μενέλαος,</l>
<l>μερμήριξε δʼ ἔπειτα κατὰ φρένα καὶ κατὰ θυμόν,</l>
<l>ἠέ μιν αὐτὸν πατρὸς ἐάσειε μνησθῆναι</l>
<l>ἦ πρῶτʼ ἐξερέοιτο ἕκαστά τε πειρήσαιτο.</l>
<l n="120">
<milestone unit="para" ed="P"/>ἧος ὁ ταῦθʼ ὥρμαινε κατὰ φρένα καὶ κατὰ θυμόν,</l>
<l>ἐκ δʼ Ἑλένη θαλάμοιο θυώδεος ὑψορόφοιο</l>
<l>ἤλυθεν Ἀρτέμιδι χρυσηλακάτῳ ἐικυῖα.</l>
<l>τῇ δʼ ἄρʼ ἅμʼ Ἀδρήστη κλισίην εὔτυκτον ἔθηκεν,</l>
<l>Ἀλκίππη δὲ τάπητα φέρεν μαλακοῦ ἐρίοιο,</l>
<l n="125">Φυλὼ δʼ ἀργύρεον τάλαρον φέρε,  τόν οἱ ἔθηκεν</l>
<l>Ἀλκάνδρη, Πολύβοιο δάμαρ, ὃς ἔναιʼ ἐνὶ Θήβῃς</l>
<l>Αἰγυπτίῃς, ὅθι πλεῖστα δόμοις ἐν κτήματα κεῖται·</l>
<l>ὃς Μενελάῳ δῶκε δύʼ ἀργυρέας ἀσαμίνθους,</l>
<l>δοιοὺς δὲ τρίποδας, δέκα δὲ χρυσοῖο τάλαντα.</l>
<l n="130">χωρὶς δʼ αὖθʼ Ἑλένῃ ἄλοχος πόρε κάλλιμα δῶρα·</l>
<l>χρυσέην τʼ ἠλακάτην τάλαρόν θʼ ὑπόκυκλον ὄπασσεν</l>
<l>ἀργύρεον, χρυσῷ δʼ ἐπὶ χείλεα κεκράαντο.</l>
<l>τόν ῥά οἱ ἀμφίπολος Φυλὼ παρέθηκε φέρουσα</l>
<l>νήματος ἀσκητοῖο βεβυσμένον· αὐτὰρ ἐπʼ αὐτῷ</l>
<l n="135">ἠλακάτη τετάνυστο ἰοδνεφὲς εἶρος ἔχουσα.</l>
<l>ἕζετο δʼ ἐν κλισμῷ, ὑπὸ δὲ θρῆνυς ποσὶν ἦεν.</l>
<l>αὐτίκα δʼ ἥ γʼ ἐπέεσσι πόσιν ἐρέεινεν ἕκαστα·</l>
<q direct="unspecified">
<l>
<milestone unit="para" ed="P"/>ἴδμεν δή, Μενέλαε διοτρεφές, οἵ τινες οἵδε</l>
<l>ἀνδρῶν εὐχετόωνται ἱκανέμεν ἡμέτερον δῶ;</l>
<l n="140">ψεύσομαι ἦ ἔτυμον ἐρέω;  κέλεται δέ με θυμός.</l>
<l>οὐ γάρ πώ τινά φημι ἐοικότα ὧδε ἰδέσθαι</l>
<l>οὔτʼ ἄνδρʼ οὔτε γυναῖκα, σέβας μʼ ἔχει εἰσορόωσαν,</l>
<l>ὡς ὅδʼ Ὀδυσσῆος μεγαλήτορος υἷι ἔοικε,</l>
<l>Τηλεμάχῳ, τὸν ἔλειπε νέον γεγαῶτʼ ἐνὶ οἴκῳ</l>
<l n="145">κεῖνος ἀνήρ,  ὅτʼ ἐμεῖο κυνώπιδος εἵνεκʼ Ἀχαιοὶ</l>
<l>ἤλθεθʼ ὑπὸ Τροίην πόλεμον θρασὺν ὁρμαίνοντες.</l>
</q>
<milestone n="147" unit="card" ed="p"/>
<l>
<milestone unit="para" ed="P"/>τὴν δʼ ἀπαμειβόμενος προσέφη ξανθὸς Μενέλαος·</l>
<q direct="unspecified">
<l>οὕτω νῦν καὶ ἐγὼ νοέω, γύναι, ὡς σὺ ἐίσκεις·</l>
<l>κείνου γὰρ τοιοίδε πόδες τοιαίδε τε χεῖρες</l>
<l n="150">ὀφθαλμῶν τε βολαὶ κεφαλή τʼ ἐφύπερθέ τε χαῖται.</l>
<l>καὶ νῦν ἦ τοι ἐγὼ μεμνημένος ἀμφʼ Ὀδυσῆι</l>
<l>μυθεόμην, ὅσα κεῖνος ὀιζύσας ἐμόγησεν</l>
<l>ἀμφʼ ἐμοί, αὐτὰρ ὁ πικρὸν ὑπʼ ὀφρύσι δάκρυον εἶβε,</l>
<l>χλαῖναν πορφυρέην ἄντʼ ὀφθαλμοῖιν ἀνασχών.</l>
</q>
<l n="155">
<milestone unit="para" ed="P"/>τὸν δʼ αὖ Νεστορίδης Πεισίστρατος ἀντίον ηὔδα·</l>
<q direct="unspecified">
<l>Ἀτρεΐδη Μενέλαε διοτρεφές, ὄρχαμε λαῶν,</l>
<l>κείνου μέν τοι ὅδʼ υἱὸς ἐτήτυμον, ὡς ἀγορεύεις·</l>
<l>ἀλλὰ σαόφρων ἐστί, νεμεσσᾶται δʼ ἐνὶ θυμῷ</l>
<l>ὧδʼ ἐλθὼν τὸ πρῶτον ἐπεσβολίας ἀναφαίνειν</l>
<l n="160">ἄντα σέθεν,  τοῦ νῶι θεοῦ ὣς τερπόμεθʼ αὐδῇ.</l>
<l>αὐτὰρ ἐμὲ προέηκε Γερήνιος ἱππότα Νέστωρ</l>
<l>τῷ ἅμα πομπὸν ἕπεσθαι· ἐέλδετο γάρ σε ἰδέσθαι,</l>
<l>ὄφρα οἱ ἤ τι ἔπος ὑποθήσεαι ἠέ τι ἔργον.</l>
<l>πολλὰ γὰρ ἄλγεʼ ἔχει πατρὸς πάϊς οἰχομένοιο</l>
<l n="165">ἐν μεγάροις,  ᾧ μὴ ἄλλοι ἀοσσητῆρες ἔωσιν,</l>
<l>ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι</l>
<l>εἴσʼ οἵ κεν κατὰ δῆμον ἀλάλκοιεν κακότητα.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη ξανθὸς Μενέλαος·</l>
<q direct="unspecified">
<l>ὢ πόποι, ἦ μάλα δὴ φίλου ἀνέρος υἱὸς ἐμὸν δῶ</l>
<l n="170">ἵκεθʼ,  ὃς εἵνεκʼ ἐμεῖο πολέας ἐμόγησεν ἀέθλους·</l>
<l>καί μιν ἔφην ἐλθόντα φιλησέμεν ἔξοχον ἄλλων</l>
<l>Ἀργείων, εἰ νῶιν ὑπεὶρ ἅλα νόστον ἔδωκε</l>
<l>νηυσὶ θοῇσι γενέσθαι Ὀλύμπιος εὐρύοπα Ζεύς.</l>
<l>καί κέ οἱ Ἄργεϊ νάσσα πόλιν καὶ δώματʼ ἔτευξα,</l>
<l n="175">ἐξ Ἰθάκης ἀγαγὼν σὺν κτήμασι καὶ τέκεϊ ᾧ</l>
<l>καὶ πᾶσιν λαοῖσι, μίαν πόλιν ἐξαλαπάξας,</l>
<l>αἳ περιναιετάουσιν, ἀνάσσονται δʼ ἐμοὶ αὐτῷ.</l>
<l>καί κε θάμʼ ἐνθάδʼ ἐόντες ἐμισγόμεθʼ· οὐδέ κεν ἡμέας</l>
<l>ἄλλο διέκρινεν φιλέοντέ τε τερπομένω τε,</l>
<l n="180">πρίν γʼ ὅτε δὴ θανάτοιο μέλαν νέφος ἀμφεκάλυψεν.</l>
<l>ἀλλὰ τὰ μέν που μέλλεν ἀγάσσεσθαι θεὸς αὐτός,</l>
<l>ὃς κεῖνον δύστηνον ἀνόστιμον οἶον ἔθηκεν.</l>
</q>
<milestone n="183" unit="card" ed="p"/>
<l>
<milestone unit="para" ed="P"/>ὣς φάτο, τοῖσι δὲ πᾶσιν ὑφʼ ἵμερον ὦρσε γόοιο.</l>
<l>κλαῖε μὲν Ἀργείη Ἑλένη, Διὸς ἐκγεγαυῖα,</l>
<l n="185">κλαῖε δὲ Τηλέμαχός τε καὶ Ἀτρεΐδης Μενέλαος,</l>
<l>οὐδʼ ἄρα Νέστορος υἱὸς ἀδακρύτω ἔχεν ὄσσε·</l>
<l>μνήσατο γὰρ κατὰ θυμὸν ἀμύμονος Ἀντιλόχοιο,</l>
<l>τόν ῥʼ Ἠοῦς ἔκτεινε φαεινῆς ἀγλαὸς υἱός·</l>
<l>τοῦ ὅ γʼ ἐπιμνησθεὶς ἔπεα πτερόεντʼ ἀγόρευεν·</l>
<q direct="unspecified">
<l n="190">
<milestone unit="para" ed="P"/>Ἀτρεΐδη,  περὶ μέν σε βροτῶν πεπνυμένον εἶναι</l>
<l>Νέστωρ φάσχʼ ὁ γέρων, ὅτʼ ἐπιμνησαίμεθα σεῖο</l>
<l>οἷσιν ἐνὶ μεγάροισι, καὶ ἀλλήλους ἐρέοιμεν.</l>
<l>καὶ νῦν, εἴ τί που ἔστι, πίθοιό μοι· οὐ γὰρ ἐγώ γε</l>
<l>τέρπομʼ ὀδυρόμενος μεταδόρπιος, ἀλλὰ καὶ ἠὼς</l>
<l n="195">ἔσσεται ἠριγένεια· νεμεσσῶμαί γε μὲν οὐδὲν</l>
<l>κλαίειν ὅς κε θάνῃσι βροτῶν καὶ πότμον ἐπίσπῃ.</l>
<l>τοῦτό νυ καὶ γέρας οἶον ὀιζυροῖσι βροτοῖσιν,</l>
<l>κείρασθαί τε κόμην βαλέειν τʼ ἀπὸ δάκρυ παρειῶν.</l>
<l>καὶ γὰρ ἐμὸς τέθνηκεν ἀδελφεός, οὔ τι κάκιστος</l>
<l n="200">Ἀργείων· μέλλεις δὲ σὺ ἴδμεναι· οὐ γὰρ ἐγώ γε</l>
<l>ἤντησʼ οὐδὲ ἴδον· περὶ δʼ ἄλλων φασὶ γενέσθαι</l>
<l>Ἀντίλοχον, πέρι μὲν θείειν ταχὺν ἠδὲ μαχητήν.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη ξανθὸς Μενέλαος·</l>
<q direct="unspecified">
<l>ὦ φίλʼ, ἐπεὶ τόσα εἶπες, ὅσʼ ἂν πεπνυμένος ἀνὴρ</l>
<l n="205">εἴποι καὶ ῥέξειε,  καὶ ὃς προγενέστερος εἴη·</l>
<l>τοίου γὰρ καὶ πατρός, ὃ καὶ πεπνυμένα βάζεις,</l>
<l>ῥεῖα δʼ ἀρίγνωτος γόνος ἀνέρος ᾧ τε Κρονίων</l>
<l>ὄλβον ἐπικλώσῃ γαμέοντί τε γεινομένῳ τε,</l>
<l>ὡς νῦν Νέστορι δῶκε διαμπερὲς ἤματα πάντα</l>
<l n="210">αὐτὸν μὲν λιπαρῶς γηρασκέμεν ἐν μεγάροισιν,</l>
<l>υἱέας αὖ πινυτούς τε καὶ ἔγχεσιν εἶναι ἀρίστους.</l>
<l>ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,</l>
<l>δόρπου δʼ ἐξαῦτις μνησώμεθα, χερσὶ δʼ ἐφʼ ὕδωρ</l>
<l>χευάντων. μῦθοι δὲ καὶ ἠῶθέν περ ἔσονται</l>
<l n="215">Τηλεμάχῳ καὶ ἐμοὶ διαειπέμεν ἀλλήλοισιν.</l>
</q>
<l>
<milestone unit="para" ed="P"/>ὣς ἔφατʼ, Ἀσφαλίων δʼ ἄρ ὕδωρ ἐπὶ χεῖρας ἔχευεν,</l>
<l>ὀτρηρὸς θεράπων Μενελάου κυδαλίμοιο.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<milestone n="219" unit="card" ed="p"/>
<l>
<milestone unit="para" ed="P"/>ἔνθʼ αὖτʼ ἄλλʼ ἐνόησʼ Ἑλένη Διὸς ἐκγεγαυῖα·</l>
<l n="220">αὐτίκʼ ἄρʼ εἰς οἶνον βάλε φάρμακον,  ἔνθεν ἔπινον,</l>
<l>νηπενθές τʼ ἄχολόν τε, κακῶν ἐπίληθον ἁπάντων.</l>
<l>ὃς τὸ καταβρόξειεν, ἐπὴν κρητῆρι μιγείη,</l>
<l>οὔ κεν ἐφημέριός γε βάλοι κατὰ δάκρυ παρειῶν,</l>
<l>οὐδʼ εἴ οἱ κατατεθναίη μήτηρ τε πατήρ τε,</l>
<l n="225">οὐδʼ εἴ οἱ προπάροιθεν ἀδελφεὸν ἢ φίλον υἱὸν</l>
<l>χαλκῷ δηιόῳεν, ὁ δʼ ὀφθαλμοῖσιν ὁρῷτο.</l>
<l>τοῖα Διὸς θυγάτηρ ἔχε φάρμακα μητιόεντα,</l>
<l>ἐσθλά, τά οἱ Πολύδαμνα πόρεν, Θῶνος παράκοιτις</l>
<l>Αἰγυπτίη, τῇ πλεῖστα φέρει ζείδωρος ἄρουρα</l>
<l n="230">φάρμακα,  πολλὰ μὲν ἐσθλὰ μεμιγμένα πολλὰ δὲ λυγρά·</l>
<l>ἰητρὸς δὲ ἕκαστος ἐπιστάμενος περὶ πάντων</l>
<l>ἀνθρώπων· ἦ γὰρ Παιήονός εἰσι γενέθλης.</l>
<l>αὐτὰρ ἐπεί ῥʼ ἐνέηκε κέλευσέ τε οἰνοχοῆσαι,</l>
<l>ἐξαῦτις μύθοισιν ἀμειβομένη προσέειπεν·</l>
<q direct="unspecified">
<l n="235">
<milestone unit="para" ed="P"/>Ἀτρεΐδη Μενέλαε διοτρεφὲς ἠδὲ καὶ οἵδε</l>
<l>ἀνδρῶν ἐσθλῶν παῖδες· ἀτὰρ θεὸς ἄλλοτε ἄλλῳ</l>
<l>Ζεὺς ἀγαθόν τε κακόν τε διδοῖ· δύναται γὰρ ἅπαντα·</l>
<l>ἦ τοι νῦν δαίνυσθε καθήμενοι ἐν μεγάροισι</l>
<l>καὶ μύθοις τέρπεσθε· ἐοικότα γὰρ καταλέξω.</l>
<l n="240">πάντα μὲν οὐκ ἂν ἐγὼ μυθήσομαι οὐδʼ ὀνομήνω,</l>
<l>ὅσσοι Ὀδυσσῆος ταλασίφρονός εἰσιν ἄεθλοι·</l>
<l>ἀλλʼ οἷον τόδʼ ἔρεξε καὶ ἔτλη καρτερὸς ἀνὴρ</l>
<l>δήμῳ ἔνι Τρώων, ὅθι πάσχετε πήματʼ Ἀχαιοί.</l>
<l>αὐτόν μιν πληγῇσιν ἀεικελίῃσι δαμάσσας,</l>
<l n="245">σπεῖρα κάκʼ ἀμφʼ ὤμοισι βαλών,  οἰκῆι ἐοικώς,</l>
<l>ἀνδρῶν δυσμενέων κατέδυ πόλιν εὐρυάγυιαν·</l>
<l>ἄλλῳ δʼ αὐτὸν φωτὶ κατακρύπτων ἤισκε,</l>
<l>δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν.</l>
<l>τῷ ἴκελος κατέδυ Τρώων πόλιν, οἱ δʼ ἀβάκησαν</l>
<l n="250">πάντες· ἐγὼ δέ μιν οἴη ἀνέγνων τοῖον ἐόντα,</l>
<l>καί μιν ἀνηρώτων· ὁ δὲ κερδοσύνῃ ἀλέεινεν.</l>
<l>ἀλλʼ ὅτε δή μιν ἐγὼ λόεον καὶ χρῖον ἐλαίῳ,</l>
<l>ἀμφὶ δὲ εἵματα ἕσσα καὶ ὤμοσα καρτερὸν ὅρκον</l>
<l>μὴ μὲν πρὶν Ὀδυσῆα μετὰ Τρώεσσʼ ἀναφῆναι,</l>
<l n="255">πρίν γε τὸν ἐς νῆάς τε θοὰς κλισίας τʼ ἀφικέσθαι,</l>
<l>καὶ τότε δή μοι πάντα νόον κατέλεξεν Ἀχαιῶν.</l>
<l>πολλοὺς δὲ Τρώων κτείνας ταναήκεϊ χαλκῷ</l>
<l>ἦλθε μετʼ Ἀργείους, κατὰ δὲ φρόνιν ἤγαγε πολλήν.</l>
<l>ἔνθʼ ἄλλαι Τρῳαὶ λίγʼ ἐκώκυον· αὐτὰρ ἐμὸν κῆρ</l>
<l n="260">χαῖρʼ,  ἐπεὶ ἤδη μοι κραδίη τέτραπτο νέεσθαι</l>
<l>ἂψ οἶκόνδʼ, ἄτην δὲ μετέστενον, ἣν Ἀφροδίτη</l>
<l>δῶχʼ, ὅτε μʼ ἤγαγε κεῖσε φίλης ἀπὸ πατρίδος αἴης,</l>
<l>παῖδά τʼ ἐμὴν νοσφισσαμένην θάλαμόν τε πόσιν τε</l>
<l>οὔ τευ δευόμενον, οὔτʼ ἂρ φρένας οὔτε τι εἶδος.</l>
</q>
<milestone n="265" unit="card" ed="p"/>
<l n="265">
<milestone unit="para" ed="P"/>τὴν δʼ ἀπαμειβόμενος προσέφη ξανθὸς Μενέλαος·</l>
<q direct="unspecified">
<l>ναὶ δὴ ταῦτά γε πάντα, γύναι, κατὰ μοῖραν ἔειπες.</l>
<l>ἤδη μὲν πολέων ἐδάην βουλήν τε νόον τε</l>
<l>ἀνδρῶν ἡρώων, πολλὴν δʼ ἐπελήλυθα γαῖαν·</l>
<l>ἀλλʼ οὔ πω τοιοῦτον ἐγὼν ἴδον ὀφθαλμοῖσιν,</l>
<l n="270">οἷν Ὀδυσσῆος ταλασίφρονος ἔσκε φίλον κῆρ.</l>
<l>οἷον καὶ τόδʼ ἔρεξε καὶ ἔτλη καρτερὸς ἀνὴρ</l>
<l>ἵππῳ ἔνι ξεστῷ, ἵνʼ ἐνήμεθα πάντες ἄριστοι</l>
<l>Ἀργείων Τρώεσσι φόνον καὶ κῆρα φέροντες.</l>
<l>ἦλθες ἔπειτα σὺ κεῖσε· κελευσέμεναι δέ σʼ ἔμελλε</l>
<l n="275">δαίμων,  ὃς Τρώεσσιν ἐβούλετο κῦδος ὀρέξαι·</l>
<l>καί τοι Δηΐφοβος θεοείκελος ἕσπετʼ ἰούσῃ.</l>
<l>τρὶς δὲ περίστειξας κοῖλον λόχον ἀμφαφόωσα,</l>
<l>ἐκ δʼ ὀνομακλήδην Δαναῶν ὀνόμαζες ἀρίστους,</l>
<l>πάντων Ἀργείων φωνὴν ἴσκουσʼ ἀλόχοισιν.</l>
<l n="280">αὐτὰρ ἐγὼ καὶ Τυδεΐδης καὶ δῖος Ὀδυσσεὺς</l>
<l>ἥμενοι ἐν μέσσοισιν ἀκούσαμεν ὡς ἐβόησας.</l>
<l>νῶι μὲν ἀμφοτέρω μενεήναμεν ὁρμηθέντε</l>
<l>ἢ ἐξελθέμεναι, ἢ ἔνδοθεν αἶψʼ ὑπακοῦσαι·</l>
<l>ἀλλʼ Ὀδυσεὺς κατέρυκε καὶ ἔσχεθεν ἱεμένω περ.</l>
<l n="285">ἔνθʼ ἄλλοι μὲν πάντες ἀκὴν ἔσαν υἷες Ἀχαιῶν,</l>
<l>Ἄντικλος δὲ σέ γʼ οἶος ἀμείψασθαι ἐπέεσσιν</l>
<l>ἤθελεν. ἀλλʼ Ὀδυσεὺς ἐπὶ μάστακα χερσὶ πίεζεν</l>
<l>νωλεμέως κρατερῇσι, σάωσε δὲ πάντας Ἀχαιούς·</l>
<l>τόφρα δʼ ἔχʼ, ὄφρα σε νόσφιν ἀπήγαγε Παλλὰς Ἀθήνη.</l>
</q>
<l n="290">
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Ἀτρεΐδη Μενέλαε διοτρεφές, ὄρχαμε λαῶν,</l>
<l>ἄλγιον· οὐ γάρ οἵ τι τάδʼ ἤρκεσε λυγρὸν ὄλεθρον,</l>
<l>οὐδʼ εἴ οἱ κραδίη γε σιδηρέη ἔνδοθεν ἦεν.</l>
<l>ἀλλʼ ἄγετʼ εἰς εὐνὴν τράπεθʼ ἡμέας, ὄφρα καὶ ἤδη</l>
<l n="295">ὕπνῳ ὕπο γλυκερῷ ταρπώμεθα κοιμηθέντες.</l>
</q>
<l>
<milestone unit="para" ed="P"/>ὣς ἔφατʼ, Ἀργείη δʼ Ἑλένη δμῳῇσι κέλευσεν</l>
<l>δέμνιʼ ὑπʼ αἰθούσῃ θέμεναι καὶ ῥήγεα καλὰ</l>
<l>πορφύρεʼ ἐμβαλέειν στορέσαι τʼ ἐφύπερθε τάπητας,</l>
<l>χλαίνας τʼ ἐνθέμεναι οὔλας καθύπερθεν ἕσασθαι.</l>
<l n="300">αἱ δʼ ἴσαν ἐκ μεγάροιο δάος μετὰ χερσὶν ἔχουσαι,</l>
<l>δέμνια δὲ στόρεσαν· ἐκ δὲ ξείνους ἄγε κῆρυξ.</l>
<l>οἱ μὲν ἄρʼ ἐν προδόμῳ δόμου αὐτόθι κοιμήσαντο,</l>
<l>Τηλέμαχός θʼ ἥρως καὶ Νέστορος ἀγλαὸς υἱός·</l>
<l>Ἀτρεΐδης δὲ καθεῦδε μυχῷ δόμου ὑψηλοῖο,</l>
<l n="305">πὰρ δʼ Ἑλένη τανύπεπλος ἐλέξατο,  δῖα γυναικῶν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>ὤρνυτʼ ἄρʼ ἐξ εὐνῆφι βοὴν ἀγαθὸς Μενέλαος</l>
<l>εἵματα ἑσσάμενος, περὶ δὲ ξίφος ὀξὺ θέτʼ ὤμῳ,</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
<l n="310">βῆ δʼ ἴμεν ἐκ θαλάμοιο θεῷ ἐναλίγκιος ἄντην,</l>
<l>Τηλεμάχῳ δὲ παρῖζεν, ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>τίπτε δέ σε χρειὼ δεῦρʼ ἤγαγε, Τηλέμαχʼ ἥρως,</l>
<l>ἐς Λακεδαίμονα δῖαν, ἐπʼ εὐρέα νῶτα θαλάσσης;</l>
<l>δήμιον ἦ ἴδιον; τόδε μοι νημερτὲς ἐνίσπες.</l>
</q>
<milestone n="315" unit="card" ed="p"/>
<l n="315">
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Ἀτρεΐδη Μενέλαε διοτρεφές, ὄρχαμε λαῶν,</l>
<l>ἤλυθον, εἴ τινά μοι κληηδόνα πατρὸς ἐνίσποις.</l>
<l>ἐσθίεταί μοι οἶκος, ὄλωλε δὲ πίονα ἔργα,</l>
<l>δυσμενέων δʼ ἀνδρῶν πλεῖος δόμος, οἵ τέ μοι αἰεὶ</l>
<l n="320">μῆλʼ ἁδινὰ σφάζουσι καὶ εἰλίποδας ἕλικας βοῦς,</l>
<l>μητρὸς ἐμῆς μνηστῆρες ὑπέρβιον ὕβριν ἔχοντες.</l>
<l>τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα</l>
<l>κείνου λυγρὸν ὄλεθρον ἐνισπεῖν, εἴ που ὄπωπας</l>
<l>ὀφθαλμοῖσι τεοῖσιν ἢ ἄλλου μῦθον ἄκουσας</l>
<l n="325">πλαζομένου· περὶ γάρ μιν ὀιζυρὸν τέκε μήτηρ.</l>
<l>μηδέ τί μʼ αἰδόμενος μειλίσσεο μηδʼ ἐλεαίρων,</l>
<l>ἀλλʼ εὖ μοι κατάλεξον ὅπως ἤντησας ὀπωπῆς.</l>
<l>λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεὺς</l>
<l>ἢ ἔπος ἠέ τι ἔργον ὑποστὰς ἐξετέλεσσε</l>
<l n="330">δήμῳ ἔνι Τρώων,  ὅθι πάσχετε πήματʼ Ἀχαιοί,</l>
<l>τῶν νῦν μοι μνῆσαι, καί μοι νημερτὲς ἐνίσπες.</l>
</q>
<l>
<milestone unit="para" ed="P"/>τὸν δὲ μέγʼ ὀχθήσας προσέθη ξανθὸς Μενέλαος·</l>
<q direct="unspecified">
<l>ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</l>
<l>ἤθελον εὐνηθῆναι ἀνάλκιδες αὐτοὶ ἐόντες.</l>
<l n="335">ὡς δʼ ὁπότʼ ἐν ξυλόχῳ ἔλαφος κρατεροῖο λέοντος</l>
<l>νεβροὺς κοιμήσασα νεηγενέας γαλαθηνοὺς</l>
<l>κνημοὺς ἐξερέῃσι καὶ ἄγκεα ποιήεντα</l>
<l>βοσκομένη, ὁ δʼ ἔπειτα ἑὴν εἰσήλυθεν εὐνήν,</l>
<l>ἀμφοτέροισι δὲ τοῖσιν ἀεικέα πότμον ἐφῆκεν,</l>
<l n="340">ὣς Ὀδυσεὺς κείνοισιν ἀεικέα πότμον ἐφήσει.</l>
<l>αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
<l>τοῖος ἐών, οἷός ποτʼ ἐυκτιμένῃ ἐνὶ Λέσβῳ</l>
<l>ἐξ ἔριδος Φιλομηλεΐδῃ ἐπάλαισεν ἀναστάς,</l>
<l>κὰδ δʼ ἔβαλε κρατερῶς, κεχάροντο δὲ πάντες Ἀχαιοί,</l>
<l n="345">τοῖος ἐὼν μνηστῆρσιν ὁμιλήσειεν Ὀδυσσεύς·</l>
<l>πάντες κʼ ὠκύμοροί τε γενοίατο πικρόγαμοί τε.</l>
<l>ταῦτα δʼ ἅ μʼ εἰρωτᾷς καὶ λίσσεαι, οὐκ ἂν ἐγώ γε</l>
<l>ἄλλα παρὲξ εἴποιμι παρακλιδόν, οὐδʼ ἀπατήσω,</l>
<l>ἀλλὰ τὰ μέν μοι ἔειπε γέρων ἅλιος νημερτής,</l>
<l n="350">τῶν οὐδέν τοι ἐγὼ κρύψω ἔπος οὐδʼ ἐπικεύσω.</l>
<milestone n="351" unit="card" ed="p"/>
<l>
<milestone unit="para" ed="P"/>Αἰγύπτῳ μʼ ἔτι δεῦρο θεοὶ μεμαῶτα νέεσθαι</l>
<l>ἔσχον, ἐπεὶ οὔ σφιν ἔρεξα τεληέσσας ἑκατόμβας.</l>
<l>οἱ δʼ αἰεὶ βούλοντο θεοὶ μεμνῆσθαι ἐφετμέων.</l>
<l>νῆσος ἔπειτά τις ἔστι πολυκλύστῳ ἐνὶ πόντῳ</l>
<l n="355">Αἰγύπτου προπάροιθε,  Φάρον δέ ἑ κικλήσκουσι,</l>
<l>τόσσον ἄνευθʼ ὅσσον τε πανημερίη γλαφυρὴ νηῦς</l>
<l>ἤνυσεν, ᾗ λιγὺς οὖρος ἐπιπνείῃσιν ὄπισθεν·</l>
<l>ἐν δὲ λιμὴν ἐύορμος, ὅθεν τʼ ἀπὸ νῆας ἐίσας</l>
<l>ἐς πόντον βάλλουσιν, ἀφυσσάμενοι μέλαν ὕδωρ.</l>
<l n="360">ἔνθα μʼ ἐείκοσιν ἤματʼ ἔχον θεοί,  οὐδέ ποτʼ οὖροι</l>
<l>πνείοντες φαίνονθʼ ἁλιαέες, οἵ ῥά τε νηῶν</l>
<l>πομπῆες γίγνονται ἐπʼ εὐρέα νῶτα θαλάσσης.</l>
<l>καί νύ κεν ἤια πάντα κατέφθιτο καὶ μένεʼ ἀνδρῶν,</l>
<l>εἰ μή τίς με θεῶν ὀλοφύρατο καί μʼ ἐσάωσε,</l>
<l n="365">Πρωτέος ἰφθίμου θυγάτηρ ἁλίοιο γέροντος,</l>
<l>Εἰδοθέη· τῇ γάρ ῥα μάλιστά γε θυμὸν ὄρινα.</l>
<l>ἥ μʼ οἴῳ ἔρροντι συνήντετο νόσφιν ἑταίρων·</l>
<l>αἰεὶ γὰρ περὶ νῆσον ἀλώμενοι ἰχθυάασκον</l>
<l>γναμπτοῖς ἀγκίστροισιν, ἔτειρε δὲ γαστέρα λιμός.</l>
<l n="370">ἡ δέ μευ ἄγχι στᾶσα ἔπος φάτο φώνησέν τε·</l>
<q direct="unspecified">
<l>
<milestone unit="para" ed="P"/>νήπιός εἰς, ὦ ξεῖνε, λίην τόσον ἠδὲ χαλίφρων,</l>
<l>ἦε ἑκὼν μεθίεις καὶ τέρπεαι ἄλγεα πάσχων;</l>
<l>ὡς δὴ δήθʼ ἐνὶ νήσῳ ἐρύκεαι, οὐδέ τι τέκμωρ</l>
<l>εὑρέμεναι δύνασαι, μινύθει δέ τοι ἦτορ ἑταίρων.</l>
</q>
<l n="375">
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>ἐκ μέν τοι ἐρέω,  ἥ τις σύ πέρ ἐσσι θεάων,</l>
<l>ὡς ἐγὼ οὔ τι ἑκὼν κατερύκομαι, ἀλλά νυ μέλλω</l>
<l>ἀθανάτους ἀλιτέσθαι, οἳ οὐρανὸν εὐρὺν ἔχουσιν.</l>
<l>ἀλλὰ σύ πέρ μοι εἰπέ, θεοὶ δέ τε πάντα ἴσασιν,</l>
<l n="380">ὅς τίς μʼ ἀθανάτων πεδάᾳ καὶ ἔδησε κελεύθου,</l>
<l>νόστον θʼ, ὡς ἐπὶ πόντον ἐλεύσομαι ἰχθυόεντα.</l>
</q>
<l>
<milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
<q direct="unspecified">
<l>τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
<l>πωλεῖταί τις δεῦρο γέρων ἅλιος νημερτὴς</l>
<l n="385">ἀθάνατος Πρωτεὺς Αἰγύπτιος,  ὅς τε θαλάσσης</l>
<l>πάσης βένθεα οἶδε, Ποσειδάωνος ὑποδμώς·</l>
<l>τὸν δέ τʼ ἐμόν φασιν πατέρʼ ἔμμεναι ἠδὲ τεκέσθαι.</l>
<l>τόν γʼ εἴ πως σὺ δύναιο λοχησάμενος λελαβέσθαι,</l>
<l>ὅς κέν τοι εἴπῃσιν ὁδὸν καὶ μέτρα κελεύθου</l>
<l n="390">νόστον θʼ,  ὡς ἐπὶ πόντον ἐλεύσεαι ἰχθυόεντα.</l>
<l>καὶ δέ κέ τοι εἴπῃσι, διοτρεφές, αἴ κʼ ἐθέλῃσθα,</l>
<l>ὅττι τοι ἐν μεγάροισι κακόν τʼ ἀγαθόν τε τέτυκται</l>
<l>οἰχομένοιο σέθεν δολιχὴν ὁδὸν ἀργαλέην τε.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l n="395">αὐτὴ νῦν φράζευ σὺ λόχον θείοιο γέροντος,</l>
<l>μή πώς με προϊδὼν ἠὲ προδαεὶς ἀλέηται·</l>
<l>ἀργαλέος γάρ τʼ ἐστὶ θεὸς βροτῷ ἀνδρὶ δαμῆναι.</l>
</q>
<milestone n="398" unit="card" ed="p"/>
<l>
<milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
<q direct="unspecified">
<l>τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
<l n="400">ἦμος δʼ ἠέλιος μέσον οὐρανὸν ἀμφιβεβήκῃ,</l>
<l>τῆμος ἄρʼ ἐξ ἁλὸς εἶσι γέρων ἅλιος νημερτὴς</l>
<l>πνοιῇ ὕπο Ζεφύροιο μελαίνῃ φρικὶ καλυφθείς,</l>
<l>ἐκ δʼ ἐλθὼν κοιμᾶται ὑπὸ σπέσσι γλαφυροῖσιν·</l>
<l>ἀμφὶ δέ μιν φῶκαι νέποδες καλῆς ἁλοσύδνης</l>
<l n="405">ἁθρόαι εὕδουσιν,  πολιῆς ἁλὸς ἐξαναδῦσαι,</l>
<l>πικρὸν ἀποπνείουσαι ἁλὸς πολυβενθέος ὀδμήν.</l>
<l>ἔνθα σʼ ἐγὼν ἀγαγοῦσα ἅμʼ ἠοῖ φαινομένηφιν</l>
<l>εὐνάσω ἑξείης· σὺ δʼ ἐὺ κρίνασθαι ἑταίρους</l>
<l>τρεῖς, οἵ τοι παρὰ νηυσὶν ἐυσσέλμοισιν ἄριστοι.</l>
<l n="410">πάντα δέ τοι ἐρέω ὀλοφώια τοῖο γέροντος.</l>
<l>φώκας μέν τοι πρῶτον ἀριθμήσει καὶ ἔπεισιν·</l>
<l>αὐτὰρ ἐπὴν πάσας πεμπάσσεται ἠδὲ ἴδηται,</l>
<l>λέξεται ἐν μέσσῃσι νομεὺς ὣς πώεσι μήλων.</l>
<l>τὸν μὲν ἐπὴν δὴ πρῶτα κατευνηθέντα ἴδησθε,</l>
<l n="415">καὶ τότʼ ἔπειθʼ ὑμῖν μελέτω κάρτος τε βίη τε,</l>
<l>αὖθι δʼ ἔχειν μεμαῶτα καὶ ἐσσύμενόν περ ἀλύξαι.</l>
<l>πάντα δὲ γιγνόμενος πειρήσεται, ὅσσʼ ἐπὶ γαῖαν</l>
<l>ἑρπετὰ γίγνονται, καὶ ὕδωρ καὶ θεσπιδαὲς πῦρ·</l>
<l>ὑμεῖς δʼ ἀστεμφέως ἐχέμεν μᾶλλόν τε πιέζειν.</l>
<l n="420">ἀλλʼ ὅτε κεν δή σʼ αὐτὸς ἀνείρηται ἐπέεσσι,</l>
<l>τοῖος ἐὼν οἷόν κε κατευνηθέντα ἴδησθε,</l>
<l>καὶ τότε δὴ σχέσθαι τε βίης λῦσαί τε γέροντα,</l>
<l>ἥρως, εἴρεσθαι δέ, θεῶν ὅς τίς σε χαλέπτει,</l>
<l>νόστον θʼ, ὡς ἐπὶ πόντον ἐλεύσεαι ἰχθυόεντα.</l>
</q>
<l n="425">ὣς εἰποῦσʼ ὑπὸ πόντον ἐδύσετο κυμαίνοντα.</l>
<l>αὐτὰρ ἐγὼν ἐπὶ νῆας, ὅθʼ ἕστασαν ἐν ψαμάθοισιν,</l>
<l>ἤια· πολλὰ δέ μοι κραδίη πόρφυρε κιόντι.</l>
<l>αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
<l>δόρπον θʼ ὁπλισάμεσθʼ, ἐπί τʼ ἤλυθεν ἀμβροσίη νύξ·</l>
<l n="430">δὴ τότε κοιμήθημεν ἐπὶ ῥηγμῖνι θαλάσσης.</l>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>καὶ τότε δὴ παρὰ θῖνα θαλάσσης εὐρυπόροιο</l>
<l>ἤια πολλὰ θεοὺς γουνούμενος· αὐτὰρ ἑταίρους</l>
<l>τρεῖς ἄγον, οἷσι μάλιστα πεποίθεα πᾶσαν ἐπʼ ἰθύν.</l>
<milestone n="435" unit="card" ed="p"/>
<l n="435">
<milestone unit="para" ed="P"/>τόφρα δʼ ἄρʼ ἥ γʼ ὑποδῦσα θαλάσσης εὐρέα κόλπον</l>
<l>τέσσαρα φωκάων ἐκ πόντου δέρματʼ ἔνεικε·</l>
<l>πάντα δʼ ἔσαν νεόδαρτα· δόλον δʼ ἐπεμήδετο πατρί.</l>
<l>εὐνὰς δʼ ἐν ψαμάθοισι διαγλάψασʼ ἁλίῃσιν</l>
<l>ἧστο μένουσʼ· ἡμεῖς δὲ μάλα σχεδὸν ἤλθομεν αὐτῆς·</l>
<l n="440">ἑξείης δʼ εὔνησε,  βάλεν δʼ ἐπὶ δέρμα ἑκάστῳ.</l>
<l>ἔνθα κεν αἰνότατος λόχος ἔπλετο· τεῖρε γὰρ αἰνῶς</l>
<l>φωκάων ἁλιοτρεφέων ὀλοώτατος ὀδμή·</l>
<l>τίς γάρ κʼ εἰναλίῳ παρὰ κήτεϊ κοιμηθείη;</l>
<l>ἀλλʼ αὐτὴ ἐσάωσε καὶ ἐφράσατο μέγʼ ὄνειαρ·</l>
<l n="445">ἀμβροσίην ὑπὸ ῥῖνα ἑκάστῳ θῆκε φέρουσα</l>
<l>ἡδὺ μάλα πνείουσαν, ὄλεσσε δὲ κήτεος ὀδμήν.</l>
<l>πᾶσαν δʼ ἠοίην μένομεν τετληότι θυμῷ·</l>
<l>φῶκαι δʼ ἐξ ἁλὸς ἦλθον ἀολλέες. αἱ μὲν ἔπειτα</l>
<l>ἑξῆς εὐνάζοντο παρὰ ῥηγμῖνι θαλάσσης·</l>
<l n="450">ἔνδιος δʼ ὁ γέρων ἦλθʼ ἐξ ἁλός,  εὗρε δὲ φώκας</l>
<l>ζατρεφέας, πάσας δʼ ἄρʼ ἐπῴχετο, λέκτο δʼ ἀριθμόν·</l>
<l>ἐν δʼ ἡμέας πρώτους λέγε κήτεσιν, οὐδέ τι θυμῷ</l>
<l>ὠΐσθη δόλον εἶναι· ἔπειτα δὲ λέκτο καὶ αὐτός.</l>
<l>ἡμεῖς δὲ ἰάχοντες ἐπεσσύμεθʼ, ἀμφὶ δὲ χεῖρας</l>
<l n="455">βάλλομεν· οὐδʼ ὁ γέρων δολίης ἐπελήθετο τέχνης,</l>
<l>ἀλλʼ ἦ τοι πρώτιστα λέων γένετʼ ἠυγένειος,</l>
<l>αὐτὰρ ἔπειτα δράκων καὶ πάρδαλις ἠδὲ μέγας σῦς·</l>
<l>γίγνετο δʼ ὑγρὸν ὕδωρ καὶ δένδρεον ὑψιπέτηλον·</l>
<l>ἡμεῖς δʼ ἀστεμφέως ἔχομεν τετληότι θυμῷ.</l>
<l n="460">ἀλλʼ ὅτε δή ῥʼ ἀνίαζʼ ὁ γέρων ὀλοφώια εἰδώς,</l>
<l>καὶ τότε δή μʼ ἐπέεσσιν ἀνειρόμενος προσέειπε·</l>
<q direct="unspecified">
<l>
<milestone unit="para" ed="P"/>τίς νύ τοι, Ἀτρέος υἱέ, θεῶν συμφράσσατο βουλάς,</l>
<l>ὄφρα μʼ ἕλοις ἀέκοντα λοχησάμενος; τέο σε χρή;</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l n="465">οἶσθα, γέρον, τί με ταῦτα παρατροπέων ἐρεείνεις;</l>
<l>ὡς δὴ δήθʼ ἐνὶ νήσῳ ἐρύκομαι, οὐδέ τι τέκμωρ</l>
<l>εὑρέμεναι δύναμαι, μινύθει δέ μοι ἔνδοθεν ἦτορ.</l>
<l>ἀλλὰ σύ πέρ μοι εἰπέ, θεοὶ δέ τε πάντα ἴσασιν,</l>
<l>ὅς τίς μʼ ἀθανάτων πεδάᾳ καὶ ἔδησε κελεύθου,</l>
<l n="470">νόστον θʼ,  ὡς ἐπὶ πόντον ἐλεύσομαι ἰχθυόεντα.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·</l>
<q direct="unspecified">
<l>ἀλλὰ μάλʼ ὤφελλες Διί τʼ ἄλλοισίν τε θεοῖσι</l>
<l>ῥέξας ἱερὰ κάλʼ ἀναβαινέμεν, ὄφρα τάχιστα</l>
<l>σὴν ἐς πατρίδʼ ἵκοιο πλέων ἐπὶ οἴνοπα πόντον.</l>
<l n="475">οὐ γάρ τοι πρὶν μοῖρα φίλους τʼ ἰδέειν καὶ ἱκέσθαι</l>
<l>οἶκον ἐυκτίμενον καὶ σὴν ἐς πατρίδα γαῖαν,</l>
<l>πρίν γʼ ὅτʼ ἂν Αἰγύπτοιο, διιπετέος ποταμοῖο,</l>
<l>αὖτις ὕδωρ ἔλθῃς ῥέξῃς θʼ ἱερὰς ἑκατόμβας</l>
<l>ἀθανάτοισι θεοῖσι, τοὶ οὐρανὸν εὐρὺν ἔχουσι·</l>
<l n="480">καὶ τότε τοι δώσουσιν ὁδὸν θεοί,  ἣν σὺ μενοινᾷς.</l>
</q>
<milestone n="481" unit="card" ed="p"/>
<l>
<milestone unit="para" ed="P"/>ὣς ἔφατʼ, αὐτὰρ ἐμοί γε κατεκλάσθη φίλον ἦτορ,</l>
<l>οὕνεκά μʼ αὖτις ἄνωγεν ἐπʼ ἠεροειδέα πόντον</l>
<l>Αἴγυπτόνδʼ ἰέναι, δολιχὴν ὁδὸν ἀργαλέην τε.</l>
<l>ἀλλὰ καὶ ὣς μύθοισιν ἀμειβόμενος προσέειπον·</l>
<q direct="unspecified">
<l n="485">
<milestone unit="para" ed="P"/>ταῦτα μὲν οὕτω δὴ τελέω, γέρον, ὡς σὺ κελεύεις.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>ἢ πάντες σὺν νηυσὶν ἀπήμονες ἦλθον Ἀχαιοί,</l>
<l>οὓς Νέστωρ καὶ ἐγὼ λίπομεν Τροίηθεν ἰόντες,</l>
<l>ἦέ τις ὤλετʼ ὀλέθρῳ ἀδευκέι ἧς ἐπὶ νηὸς</l>
<l n="490">ἠὲ φίλων ἐν χερσίν,  ἐπεὶ πόλεμον τολύπευσεν.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·</l>
<l>Ἀτρεΐδη, τί με ταῦτα διείρεαι; οὐδέ τί σε χρὴ</l>
<l>ἴδμεναι, οὐδὲ δαῆναι ἐμὸν νόον· οὐδέ σέ φημι</l>
<l>δὴν ἄκλαυτον ἔσεσθαι, ἐπὴν ἐὺ πάντα πύθηαι.</l>
<l n="495">πολλοὶ μὲν γὰρ τῶν γε δάμεν,  πολλοὶ δὲ λίποντο·</l>
<l>ἀρχοὶ δʼ αὖ δύο μοῦνοι Ἀχαιῶν χαλκοχιτώνων</l>
<l>ἐν νόστῳ ἀπόλοντο· μάχῃ δέ τε καὶ σὺ παρῆσθα.</l>
<l>εἷς δʼ ἔτι που ζωὸς κατερύκεται εὐρέι πόντῳ.</l>
<l>
<milestone unit="para" ed="P"/>Αἴας μὲν μετὰ νηυσὶ δάμη δολιχηρέτμοισι.</l>
<l n="500">Γυρῇσίν μιν πρῶτα Ποσειδάων ἐπέλασσεν</l>
<l>πέτρῃσιν μεγάλῃσι καὶ ἐξεσάωσε θαλάσσης·</l>
<l>καί νύ κεν ἔκφυγε κῆρα καὶ ἐχθόμενός περ Ἀθήνῃ,</l>
<l>εἰ μὴ ὑπερφίαλον ἔπος ἔκβαλε καὶ μέγʼ ἀάσθη·</l>
<l>φῆ ῥʼ ἀέκητι θεῶν φυγέειν μέγα λαῖτμα θαλάσσης.</l>
<l n="505">τοῦ δὲ Ποσειδάων μεγάλʼ ἔκλυεν αὐδήσαντος·</l>
<l>αὐτίκʼ ἔπειτα τρίαιναν ἑλὼν χερσὶ στιβαρῇσιν</l>
<l>ἤλασε Γυραίην πέτρην, ἀπὸ δʼ ἔσχισεν αὐτήν·</l>
<l>καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,</l>
<l>τῷ ῥʼ Αἴας τὸ πρῶτον ἐφεζόμενος μέγʼ ἀάσθη·</l>
<l n="510">τὸν δʼ ἐφόρει κατὰ πόντον ἀπείρονα κυμαίνοντα.</l>
<l>ὣς ὁ μὲν ἔνθʼ ἀπόλωλεν, ἐπεὶ πίεν ἁλμυρὸν ὕδωρ.</l>
<milestone n="512" unit="card" ed="p"/>
<l>
<milestone unit="para" ed="P"/>σὸς δέ που ἔκφυγε κῆρας ἀδελφεὸς ἠδʼ ὑπάλυξεν</l>
<l>ἐν νηυσὶ γλαφυρῇσι· σάωσε δὲ πότνια Ἥρη.</l>
<l>ἀλλʼ ὅτε δὴ τάχʼ ἔμελλε Μαλειάων ὄρος αἰπὺ</l>
<l n="515">ἵξεσθαι,  τότε δή μιν ἀναρπάξασα θύελλα</l>
<l>πόντον ἐπʼ ἰχθυόεντα φέρεν βαρέα στενάχοντα,</l>
<l>ἀγροῦ ἐπʼ ἐσχατιήν, ὅθι δώματα ναῖε Θυέστης</l>
<l>τὸ πρίν, ἀτὰρ τότʼ ἔναιε Θυεστιάδης Αἴγισθος.</l>
<l>ἀλλʼ ὅτε δὴ καὶ κεῖθεν ἐφαίνετο νόστος ἀπήμων,</l>
<l n="520">ἂψ δὲ θεοὶ οὖρον στρέψαν,  καὶ οἴκαδʼ ἵκοντο,</l>
<l>ἦ τοι ὁ μὲν χαίρων ἐπεβήσετο πατρίδος αἴης</l>
<l>καὶ κύνει ἁπτόμενος ἣν πατρίδα· πολλὰ δʼ ἀπʼ αὐτοῦ</l>
<l>δάκρυα θερμὰ χέοντʼ, ἐπεὶ ἀσπασίως ἴδε γαῖαν.</l>
<l>τὸν δʼ ἄρʼ ἀπὸ σκοπιῆς εἶδε σκοπός, ὅν ῥα καθεῖσεν</l>
<l n="525">Αἴγισθος δολόμητις ἄγων,  ὑπὸ δʼ ἔσχετο μισθὸν</l>
<l>χρυσοῦ δοιὰ τάλαντα· φύλασσε δʼ ὅ γʼ εἰς ἐνιαυτόν,</l>
<l>μή ἑ λάθοι παριών, μνήσαιτο δὲ θούριδος ἀλκῆς.</l>
<l>βῆ δʼ ἴμεν ἀγγελέων πρὸς δώματα ποιμένι λαῶν.</l>
<l>αὐτίκα δʼ Αἴγισθος δολίην ἐφράσσατο τέχνην·</l>
<l n="530">κρινάμενος κατὰ δῆμον ἐείκοσι φῶτας ἀρίστους</l>
<l>εἷσε λόχον, ἑτέρωθι δʼ ἀνώγει δαῖτα πένεσθαι.</l>
<l>αὐτὰρ ὁ βῆ καλέων Ἀγαμέμνονα, ποιμένα λαῶν</l>
<l>ἵπποισιν καὶ ὄχεσφιν, ἀεικέα μερμηρίζων.</l>
<l>τὸν δʼ οὐκ εἰδότʼ ὄλεθρον ἀνήγαγε καὶ κατέπεφνεν</l>
<l n="535">δειπνίσσας,  ὥς τίς τε κατέκτανε βοῦν ἐπὶ φάτνῃ.</l>
<l>οὐδέ τις Ἀτρεΐδεω ἑτάρων λίπεθʼ οἵ οἱ ἕποντο,</l>
<l>οὐδέ τις Αἰγίσθου, ἀλλʼ ἔκταθεν ἐν μεγάροισιν.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐμοί γε κατεκλάσθη φίλον ἦτορ,</l>
<l>κλαῖον δʼ ἐν ψαμάθοισι καθήμενος, οὐδέ νύ μοι κῆρ</l>
<l n="540">ἤθελʼ ἔτι ζώειν καὶ ὁρᾶν φάος ἠελίοιο.</l>
<l>αὐτὰρ ἐπεὶ κλαίων τε κυλινδόμενός τε κορέσθην,</l>
<l>δὴ τότε με προσέειπε γέρων ἅλιος νημερτής·</l>
<q direct="unspecified">
<l>
<milestone unit="para" ed="P"/>μηκέτι, Ἀτρέος υἱέ, πολὺν χρόνον ἀσκελὲς οὕτω</l>
<l>κλαῖʼ, ἐπεὶ οὐκ ἄνυσίν τινα δήομεν· ἀλλὰ τάχιστα</l>
<l n="545">πείρα ὅπως κεν δὴ σὴν πατρίδα γαῖαν ἵκηαι.</l>
<l>ἢ γάρ μιν ζωόν γε κιχήσεαι, ἤ κεν Ὀρέστης</l>
<l>κτεῖνεν ὑποφθάμενος, σὺ δέ κεν τάφου ἀντιβολήσαις.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐμοὶ κραδίη καὶ θυμὸς ἀγήνωρ</l>
<l>αὖτις ἐνὶ στήθεσσι καὶ ἀχνυμένῳ περ ἰάνθη,</l>
<l n="550">καί μιν φωνήσας ἔπεα πτερόεντα προσηύδων·</l>
<q direct="unspecified">
<l>
<milestone unit="para" ed="P"/>τούτους μὲν δὴ οἶδα· σὺ δὲ τρίτον ἄνδρʼ ὀνόμαζε,</l>
<l>ὅς τις ἔτι ζωὸς κατερύκεται εὐρέι πόντῳ</l>
<l>ἠὲ θανών· ἐθέλω δὲ καὶ ἀχνύμενός περ ἀκοῦσαι.</l>
</q>
<milestone n="554" unit="card" ed="p"/>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·</l>
<q direct="unspecified">
<q direct="unspecified">
<l n="555">υἱὸς Λαέρτεω,  Ἰθάκῃ ἔνι οἰκία ναίων·</l>
<l>τὸν δʼ ἴδον ἐν νήσῳ θαλερὸν κατὰ δάκρυ χέοντα,</l>
<l>νύμφης ἐν μεγάροισι Καλυψοῦς, ἥ μιν ἀνάγκῃ</l>
<l>ἴσχει· ὁ δʼ οὐ δύναται ἣν πατρίδα γαῖαν ἱκέσθαι·</l>
<l>οὐ γάρ οἱ πάρα νῆες ἐπήρετμοι καὶ ἑταῖροι,</l>
<l n="560">οἵ κέν μιν πέμποιεν ἐπʼ εὐρέα νῶτα θαλάσσης.</l>
<l>σοι δʼ οὐ θέσφατόν ἐστι, διοτρεφὲς ὦ Μενέλαε,</l>
<l>Ἄργει ἐν ἱπποβότῳ θανέειν καὶ πότμον ἐπισπεῖν,</l>
<l>ἀλλά σʼ ἐς Ἠλύσιον πεδίον καὶ πείρατα γαίης</l>
<l>ἀθάνατοι πέμψουσιν, ὅθι ξανθὸς Ῥαδάμανθυς,</l>
<l n="565">τῇ περ ῥηίστη βιοτὴ πέλει ἀνθρώποισιν·</l>
<l>οὐ νιφετός, οὔτʼ ἂρ χειμὼν πολὺς οὔτε ποτʼ ὄμβρος,</l>
<l>ἀλλʼ αἰεὶ Ζεφύροιο λιγὺ πνείοντος ἀήτας</l>
<l>Ὠκεανὸς ἀνίησιν ἀναψύχειν ἀνθρώπους·</l>
<l>οὕνεκʼ ἔχεις Ἑλένην καί σφιν γαμβρὸς Διός ἐσσι.</l>
</q>
<l n="570">ὣς εἰπὼν ὑπὸ πόντον ἐδύσετο κυμαίνοντα.</l>
<l>αὐτὰρ ἐγὼν ἐπὶ νῆας ἅμʼ ἀντιθέοις ἑτάροισιν</l>
<l>ἤια, πολλὰ δέ μοι κραδίη πόρφυρε κιόντι.</l>
<l>αὐτὰρ ἐπεί ῥʼ ἐπὶ νῆα κατήλθομεν ἠδὲ θάλασσαν,</l>
<l>δόρπον θʼ ὁπλισάμεσθʼ, ἐπί τʼ ἤλυθεν ἀμβροσίη νύξ,</l>
<l n="575">δὴ τότε κοιμήθημεν ἐπὶ ῥηγμῖνι θαλάσσης.</l>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>νῆας μὲν πάμπρωτον ἐρύσσαμεν εἰς ἅλα δῖαν,</l>
<l>ἐν δʼ ἱστοὺς τιθέμεσθα καὶ ἱστία νηυσὶν ἐίσῃς,</l>
<l>ἂν δὲ καὶ αὐτοὶ βάντες ἐπὶ κληῖσι καθῖζον·</l>
<l n="580">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
<l>ἂψ δʼ εἰς Αἰγύπτοιο διιπετέος ποταμοῖο</l>
<l>στῆσα νέας, καὶ ἔρεξα τεληέσσας ἑκατόμβας.</l>
<l>αὐτὰρ ἐπεὶ κατέπαυσα θεῶν χόλον αἰὲν ἐόντων,</l>
<l>χεῦʼ Ἀγαμέμνονι τύμβον, ἵνʼ ἄσβεστον κλέος εἴη.</l>
<l n="585">ταῦτα τελευτήσας νεόμην,  ἔδοσαν δέ μοι οὖρον</l>
<l>ἀθάνατοι, τοί μʼ ὦκα φίλην ἐς πατρίδʼ ἔπεμψαν.</l>
<l>ἀλλʼ ἄγε νῦν ἐπίμεινον ἐνὶ μεγάροισιν ἐμοῖσιν,</l>
<l>ὄφρα κεν ἑνδεκάτη τε δυωδεκάτη τε γένηται·</l>
<l>καὶ τότε σʼ εὖ πέμψω, δώσω δέ τοι ἀγλαὰ δῶρα,</l>
<l n="590">τρεῖς ἵππους καὶ δίφρον ἐύξοον· αὐτὰρ ἔπειτα</l>
<l>δώσω καλὸν ἄλεισον, ἵνα σπένδῃσθα θεοῖσιν</l>
<l>ἀθανάτοις ἐμέθεν μεμνημένος ἤματα πάντα.</l>
</q>
<milestone n="593" unit="card" ed="p"/>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Ἀτρεΐδη, μὴ δή με πολὺν χρόνον ἐνθάδʼ ἔρυκε.</l>
<l n="595">καὶ γάρ κʼ εἰς ἐνιαυτὸν ἐγὼ παρὰ σοί γʼ ἀνεχοίμην</l>
<l>ἥμενος, οὐδέ κέ μʼ οἴκου ἕλοι πόθος οὐδὲ τοκήων·</l>
<l>αἰνῶς γὰρ μύθοισιν ἔπεσσί τε σοῖσιν ἀκούων</l>
<l>τέρπομαι. ἀλλʼ ἤδη μοι ἀνιάζουσιν ἑταῖροι</l>
<l>ἐν Πύλῳ ἠγαθέῃ· σὺ δέ με χρόνον ἐνθάδʼ ἐρύκεις.</l>
<l n="600">δῶρον δʼ ὅττι κέ μοι δοίης,  κειμήλιον ἔστω·</l>
<l>ἵππους δʼ εἰς Ἰθάκην οὐκ ἄξομαι, ἀλλὰ σοὶ αὐτῷ</l>
<l>ἐνθάδε λείψω ἄγαλμα· σὺ γὰρ πεδίοιο ἀνάσσεις</l>
<l>εὐρέος, ᾧ ἔνι μὲν λωτὸς πολύς, ἐν δὲ κύπειρον</l>
<l>πυροί τε ζειαί τε ἰδʼ εὐρυφυὲς κρῖ λευκόν.</l>
<l n="605">ἐν δʼ Ἰθάκῃ οὔτʼ ἂρ δρόμοι εὐρέες οὔτε τι λειμών·</l>
<l>αἰγίβοτος, καὶ μᾶλλον ἐπήρατος ἱπποβότοιο.</l>
<l>οὐ γάρ τις νήσων ἱππήλατος οὐδʼ ἐυλείμων,</l>
<l>αἵ θʼ ἁλὶ κεκλίαται· Ἰθάκη δέ τε καὶ περὶ πασέων.</l>
</q>
<l>
<milestone unit="para" ed="P"/>ὣς φάτο, μείδησεν δὲ βοὴν ἀγαθὸς Μενέλαος,</l>
<l n="610">χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>αἵματός εἰς ἀγαθοῖο, φίλον τέκος, οἷʼ ἀγορεύεις·</l>
<l>τοιγὰρ ἐγώ τοι ταῦτα μεταστήσω· δύναμαι γάρ.</l>
<l>δώρων δʼ ὅσσʼ ἐν ἐμῷ οἴκῳ κειμήλια κεῖται,</l>
<l>δώσω ὃ κάλλιστον καὶ τιμηέστατόν ἐστιν·</l>
<l n="615">δώσω τοι κρητῆρα τετυγμένον· ἀργύρεος δὲ</l>
<l>ἔστιν ἅπας, χρυσῷ δʼ χείλεα κεκράανται,</l>
<l>ἔργον δʼ Ἡφαίστοιο. πόρεν δέ ἑ Φαίδιμος ἥρως,</l>
<l>Σιδονίων βασιλεύς, ὅθʼ ἑὸς δόμος ἀμφεκάλυψε</l>
<l>κεῖσέ με νοστήσαντα· τεῒν δʼ ἐθέλω τόδʼ ὀπάσσαι.</l>
</q>
<l n="620">
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>δαιτυμόνες δʼ ἐς δώματʼ ἴσαν θείου βασιλῆος.</l>
<l>οἱ δʼ ἦγον μὲν μῆλα, φέρον δʼ ἐυήνορα οἶνον·</l>
<l>σῖτον δέ σφʼ ἄλοχοι καλλικρήδεμνοι ἔπεμπον.</l>
<l>ὣς οἱ μὲν περὶ δεῖπνον ἐνὶ μεγάροισι πένοντο.</l>
<milestone n="625" unit="card" ed="p"/>
<l n="625">μνηστῆρες δὲ πάροιθεν Ὀδυσσῆος μεγάροιο</l>
<l>δίσκοισιν τέρποντο καὶ αἰγανέῃσιν ἱέντες</l>
<l>ἐν τυκτῷ δαπέδῳ, ὅθι περ πάρος, ὕβριν ἔχοντες.</l>
<l>Ἀντίνοος δὲ καθῆστο καὶ Εὐρύμαχος θεοειδής,</l>
<l>ἀρχοὶ μνηστήρων, ἀρετῇ δʼ ἔσαν ἔξοχʼ ἄριστοι.</l>
<l n="630">τοῖς δʼ υἱὸς Φρονίοιο Νοήμων ἐγγύθεν ἐλθὼν</l>
<l>Ἀντίνοον μύθοισιν ἀνειρόμενος προσέειπεν·</l>
<q direct="unspecified">
<l>
<milestone unit="para" ed="P"/>Ἀντίνοʼ, ἦ ῥά τι ἴδμεν ἐνὶ φρεσίν, ἦε καὶ οὐκί,</l>
<l>ὁππότε Τηλέμαχος νεῖτʼ ἐκ Πύλου ἠμαθόεντος;</l>
<l>νῆά μοι οἴχετʼ ἄγων· ἐμὲ δὲ χρεὼ γίγνεται αὐτῆς</l>
<l n="635">Ἤλιδʼ ἐς εὐρύχορον διαβήμεναι,  ἔνθα μοι ἵπποι</l>
<l>δώδεκα θήλειαι, ὑπὸ δʼ ἡμίονοι ταλαεργοὶ</l>
<l>ἀδμῆτες· τῶν κέν τινʼ ἐλασσάμενος δαμασαίμην.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἀνὰ θυμὸν ἐθάμβεον· οὐ γὰρ ἔφαντο</l>
<l>ἐς Πύλον οἴχεσθαι Νηλήιον, ἀλλά που αὐτοῦ</l>
<l n="640">ἀγρῶν ἢ μήλοισι παρέμμεναι ἠὲ συβώτη.</l>
<l>
<milestone unit="para" ed="P"/>τὸν δʼ αὖτʼ Ἀντίνοος προσέφη Εὐπείθεος υἱός·</l>
<q direct="unspecified">
<l>νημερτές μοι ἔνισπε, πότʼ ᾤχετο καὶ τίνες αὐτῷ</l>
<l>κοῦροι ἕποντʼ; Ἰθάκης ἐξαίρετοι, ἦ ἑοὶ αὐτοῦ</l>
<l>θῆτές τε δμῶές τε; δύναιτό κε καὶ τὸ τελέσσαι.</l>
<l n="645">καί μοι τοῦτʼ ἀγόρευσον ἐτήτυμον,  ὄφρʼ ἐὺ εἰδῶ,</l>
<l>ἤ σε βίῃ ἀέκοντος ἀπηύρα νῆα μέλαιναν,</l>
<l>ἦε ἑκών οἱ δῶκας, ἐπεὶ προσπτύξατο μύθῳ.</l>
</q>
<l>
<milestone unit="para" ed="P"/>τὸν δʼ υἱὸς Φρονίοιο Νοήμων ἀντίον ηὔδα·</l>
<q direct="unspecified">
<l>αὐτὸς ἑκών οἱ δῶκα· τί κεν ῥέξειε καὶ ἄλλος,</l>
<l n="650">ὁππότʼ ἀνὴρ τοιοῦτος ἔχων μελεδήματα θυμῷ</l>
<l>αἰτίζῃ; χαλεπόν κεν ἀνήνασθαι δόσιν εἴη.</l>
<l>κοῦροι δʼ, οἳ κατὰ δῆμον ἀριστεύουσι μεθʼ ἡμέας,</l>
<l>οἵ οἱ ἕποντʼ· ἐν δʼ ἀρχὸν ἐγὼ βαίνοντʼ ἐνόησα</l>
<l>Μέντορα, ἠὲ θεόν, τῷ δʼ αὐτῷ πάντα ἐῴκει.</l>
<l n="655">ἀλλὰ τὸ θαυμάζω· ἴδον ἐνθάδε Μέντορα δῖον</l>
<l>χθιζὸν ὑπηοῖον, τότε δʼ ἔμβη νηὶ Πύλονδε.</l>
</q>
<l>
<milestone unit="para" ed="P"/>ὣς ἄρα φωνήσας ἀπέβη πρὸς δώματα πατρός,</l>
<l>τοῖσιν δʼ ἀμφοτέροισιν ἀγάσσατο θυμὸς ἀγήνωρ.</l>
<l>μνηστῆρας δʼ ἄμυδις κάθισαν καὶ παῦσαν ἀέθλων.</l>
<l n="660">τοῖσιν δʼ Ἀντίνοος μετέφη Εὐπείθεος υἱός,</l>
<l>ἀχνύμενος· μένεος δὲ μέγα φρένες ἀμφιμέλαιναι</l>
<l>πίμπλαντʼ, ὄσσε δέ οἱ πυρὶ λαμπετόωντι ἐίκτην·</l>
<q direct="unspecified">
<l>
<milestone unit="para" ed="P"/>ὢ πόποι, ἦ μέγα ἔργον ὑπερφιάλως ἐτελέσθη</l>
<l>Τηλεμάχῳ ὁδὸς ἥδε· φάμεν δέ οἱ οὐ τελέεσθαι.</l>
<l n="665">ἐκ τοσσῶνδʼ ἀέκητι νέος πάϊς οἴχεται αὔτως</l>
<l>νῆα ἐρυσσάμενος, κρίνας τʼ ἀνὰ δῆμον ἀρίστους.</l>
<l>ἄρξει καὶ προτέρω κακὸν ἔμμεναι· ἀλλά οἱ αὐτῷ</l>
<l>Ζεὺς ὀλέσειε βίην, πρὶν ἥβης μέτρον ἱκέσθαι.</l>
<l>ἀλλʼ ἄγε μοι δότε νῆα θοὴν καὶ εἴκοσʼ ἑταίρους,</l>
<l n="670">ὄφρα μιν αὐτὸν ἰόντα λοχήσομαι ἠδὲ φυλάξω</l>
<l>ἐν πορθμῷ Ἰθάκης τε Σάμοιό τε παιπαλοέσσης,</l>
<l>ὡς ἂν ἐπισμυγερῶς ναυτίλλεται εἵνεκα πατρός.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον.</l>
<l>αὐτίκʼ ἔπειτʼ ἀνστάντες ἔβαν δόμον εἰς Ὀδυσῆος.</l>
<milestone n="675" unit="card" ed="p"/>
<l n="675">
<milestone unit="para" ed="P"/>οὐδʼ ἄρα Πηνελόπεια πολὺν χρόνον ἦεν ἄπυστος</l>
<l>μύθων, οὓς μνηστῆρες ἐνὶ φρεσὶ βυσσοδόμευον·</l>
<l>κῆρυξ γάρ οἱ ἔειπε Μέδων, ὃς ἐπεύθετο βουλὰς</l>
<l>αὐλῆς ἐκτὸς ἐών· οἱ δʼ ἔνδοθι μῆτιν ὕφαινον.</l>
<l>βῆ δʼ ἴμεν ἀγγελέων διὰ δώματα Πηνελοπείῃ·</l>
<l n="680">τὸν δὲ κατʼ οὐδοῦ βάντα προσηύδα Πηνελόπεια·</l>
<q direct="unspecified">
<l>
<milestone unit="para" ed="P"/>κῆρυξ, τίπτε δέ σε πρόεσαν μνηστῆρες ἀγαυοί;</l>
<l>ἦ εἰπέμεναι δμῳῇσιν Ὀδυσσῆος θείοιο</l>
<l>ἔργων παύσασθαι, σφίσι δʼ αὐτοῖς δαῖτα πένεσθαι;</l>
<l>μὴ μνηστεύσαντες μηδʼ ἄλλοθʼ ὁμιλήσαντες</l>
<l n="685">ὕστατα καὶ πύματα νῦν ἐνθάδε δειπνήσειαν·</l>
<l>οἳ θάμʼ ἀγειρόμενοι βίοτον κατακείρετε πολλόν,</l>
<l>κτῆσιν Τηλεμάχοιο δαΐφρονος· οὐδέ τι πατρῶν</l>
<l>ὑμετέρων τὸ πρόσθεν ἀκούετε, παῖδες ἐόντες,</l>
<l>οἷος Ὀδυσσεὺς ἔσκε μεθʼ ὑμετέροισι τοκεῦσιν,</l>
<l n="690">οὔτε τινὰ ῥέξας ἐξαίσιον οὔτε τι εἰπὼν</l>
<l>ἐν δήμῳ, ἥ τʼ ἐστὶ δίκη θείων βασιλήων·</l>
<l>ἄλλον κʼ ἐχθαίρῃσι βροτῶν, ἄλλον κε φιλοίη.</l>
<l>κεῖνος δʼ οὔ ποτε πάμπαν ἀτάσθαλον ἄνδρα ἐώργει.</l>
<l>ἀλλʼ ὁ μὲν ὑμέτερος θυμὸς καὶ ἀεικέα ἔργα</l>
<l n="695">φαίνεται,  οὐδέ τίς ἐστι χάρις μετόπισθʼ ἐυεργέων.</l>
</q>
<l>
<milestone unit="para" ed="P"/>τὴν δʼ αὖτε προσέειπε Μέδων πεπνυμένα εἰδώς·</l>
<q direct="unspecified">
<l>αἲ γὰρ δή, βασίλεια, τόδε πλεῖστον κακὸν εἴη.</l>
<l>ἀλλὰ πολὺ μεῖζόν τε καὶ ἀργαλεώτερον ἄλλο</l>
<l>μνηστῆρες φράζονται, ὃ μὴ τελέσειε Κρονίων·</l>
<l n="700">Τηλέμαχον μεμάασι κατακτάμεν ὀξέι χαλκῷ</l>
<l>οἴκαδε νισόμενον· ὁ δʼ ἔβη μετὰ πατρὸς ἀκουὴν</l>
<l>ἐς Πύλον ἠγαθέην ἠδʼ ἐς Λακεδαίμονα δῖαν.</l>
</q>
<l>
<milestone unit="para" ed="P"/>ὣς φάτο, τῆς δʼ αὐτοῦ λύτο γούνατα καὶ φίλον ἦτορ,</l>
<l>δὴν δέ μιν ἀμφασίη ἐπέων λάβε· τὼ δέ οἱ ὄσσε</l>
<l n="705">δακρυόφι πλῆσθεν,  θαλερὴ δέ οἱ ἔσχετο φωνή.</l>
<l>ὀψὲ δὲ δή μιν ἔπεσσιν ἀμειβομένη προσέειπε·</l>
<q direct="unspecified">
<l>
<milestone unit="para" ed="P"/>κῆρυξ, τίπτε δέ μοι πάϊς οἴχεται; οὐδέ τί μιν χρεὼ</l>
<l>νηῶν ὠκυπόρων ἐπιβαινέμεν, αἵ θʼ ἁλὸς ἵπποι</l>
<l>ἀνδράσι γίγνονται, περόωσι δὲ πουλὺν ἐφʼ ὑγρήν.</l>
<l n="710">ἦ ἵνα μηδʼ ὄνομʼ αὐτοῦ ἐν ἀνθρώποισι λίπηται;</l>
</q>
<l>
<milestone unit="para" ed="P"/>τὴν δʼ ἠμείβετʼ ἔπειτα Μέδων πεπνυμένα εἰδώς·</l>
<q direct="unspecified">
<l>οὐκ οἶδʼ ἤ τίς μιν θεὸς ὤρορεν, ἦε καὶ αὐτοῦ</l>
<l>θυμὸς ἐφωρμήθη ἴμεν ἐς Πύλον, ὄφρα πύθηται</l>
<l>πατρὸς ἑοῦ ἢ νόστον ἢ ὅν τινα πότμον ἐπέσπεν.</l>
</q>
<milestone n="715" unit="card" ed="p"/>
<l n="715">
<milestone unit="para" ed="P"/>ὣς ἄρα φωνήσας ἀπέβη κατὰ δῶμʼ Ὀδυσῆος.</l>
<l>τὴν δʼ ἄχος ἀμφεχύθη θυμοφθόρον, οὐδʼ ἄρʼ ἔτʼ ἔτλη</l>
<l>δίφρῳ ἐφέζεσθαι πολλῶν κατὰ οἶκον ἐόντων,</l>
<l>ἀλλʼ ἄρʼ ἐπʼ οὐδοῦ ἷζε πολυκμήτου θαλάμοιο</l>
<l>οἴκτρʼ ὀλοφυρομένη· περὶ δὲ δμῳαὶ μινύριζον</l>
<l n="720">πᾶσαι,  ὅσαι κατὰ δώματʼ ἔσαν νέαι ἠδὲ παλαιαί.</l>
<l>τῇς δʼ ἁδινὸν γοόωσα μετηύδα Πηνελόπεια·</l>
<q direct="unspecified">
<l>
<milestone unit="para" ed="P"/>κλῦτε, φίλαι· πέρι γάρ μοι Ὀλύμπιος ἄλγεʼ ἔδωκεν</l>
<l>ἐκ πασέων, ὅσσαι μοι ὁμοῦ τράφεν ἠδʼ ἐγένοντο·</l>
<l>ἣ πρὶν μὲν πόσιν ἐσθλὸν ἀπώλεσα θυμολέοντα,</l>
<l n="725">παντοίῃς ἀρετῇσι κεκασμένον ἐν Δαναοῖσιν,</l>
<l>ἐσθλόν, τοῦ κλέος εὐρὺ καθʼ Ἑλλάδα καὶ μέσον Ἄργος.</l>
<l>νῦν αὖ παῖδʼ ἀγαπητὸν ἀνηρείψαντο θύελλαι</l>
<l>ἀκλέα ἐκ μεγάρων, οὐδʼ ὁρμηθέντος ἄκουσα.</l>
<l>σχέτλιαι, οὐδʼ ὑμεῖς περ ἐνὶ φρεσὶ θέσθε ἑκάστη</l>
<l n="730">ἐκ λεχέων μʼ ἀνεγεῖραι,  ἐπιστάμεναι σάφα θυμῷ,</l>
<l>ὁππότʼ ἐκεῖνος ἔβη κοίλην ἐπὶ νῆα μέλαιναν.</l>
<l>εἰ γὰρ ἐγὼ πυθόμην ταύτην ὁδὸν ὁρμαίνοντα,</l>
<l>τῷ κε μάλʼ ἤ κεν ἔμεινε καὶ ἐσσύμενός περ ὁδοῖο,</l>
<l>ἤ κέ με τεθνηκυῖαν ἐνὶ μεγάροισιν ἔλειπεν.</l>
<l n="735">ἀλλά τις ὀτρηρῶς Δολίον καλέσειε γέροντα,</l>
<l>δμῶʼ ἐμόν, ὅν μοι δῶκε πατὴρ ἔτι δεῦρο κιούσῃ,</l>
<l>καί μοι κῆπον ἔχει πολυδένδρεον, ὄφρα τάχιστα</l>
<l>Λαέρτῃ τάδε πάντα παρεζόμενος καταλέξῃ,</l>
<l>εἰ δή πού τινα κεῖνος ἐνὶ φρεσὶ μῆτιν ὑφήνας</l>
<l n="740">ἐξελθὼν λαοῖσιν ὀδύρεται,  οἳ μεμάασιν</l>
<l>ὃν καὶ Ὀδυσσῆος φθῖσαι γόνον ἀντιθέοιο.</l>
</q>
<l>
<milestone unit="para" ed="P"/>τὴν δʼ αὖτε προσέειπε φίλη τροφὸς Εὐρύκλεια·</l>
<q direct="unspecified">
<l>νύμφα φίλη, σὺ μὲν ἄρ με κατάκτανε νηλέι χαλκῷ</l>
<l>ἢ ἔα ἐν μεγάρῳ· μῦθον δέ τοι οὐκ ἐπικεύσω.</l>
<l n="745">ᾔδεʼ ἐγὼ τάδε πάντα,  πόρον δέ οἱ ὅσσʼ ἐκέλευε,</l>
<l>σῖτον καὶ μέθυ ἡδύ· ἐμεῦ δʼ ἕλετο μέγαν ὅρκον</l>
<l>μὴ πρὶν σοὶ ἐρέειν, πρὶν δωδεκάτην γε γενέσθαι</l>
<l>ἢ σʼ αὐτὴν ποθέσαι καὶ ἀφορμηθέντος ἀκοῦσαι,</l>
<l>ὡς ἂν μὴ κλαίουσα κατὰ χρόα καλὸν ἰάπτῃς.</l>
<l n="750">ἀλλʼ ὑδρηναμένη,  καθαρὰ χροῒ εἵμαθʼ ἑλοῦσα,</l>
<l>εἰς ὑπερῷʼ ἀναβᾶσα σὺν ἀμφιπόλοισι γυναιξὶν</l>
<l>εὔχεʼ Ἀθηναίῃ κούρῃ Διὸς αἰγιόχοιο·</l>
<l>ἡ γάρ κέν μιν ἔπειτα καὶ ἐκ θανάτοιο σαώσαι.</l>
<l>μηδὲ γέροντα κάκου κεκακωμένον· οὐ γὰρ ὀίω</l>
<l n="755">πάγχυ θεοῖς μακάρεσσι γονὴν Ἀρκεισιάδαο</l>
<l>ἔχθεσθʼ, ἀλλʼ ἔτι πού τις ἐπέσσεται ὅς κεν ἔχῃσι</l>
<l>δώματά θʼ ὑψερεφέα καὶ ἀπόπροθι πίονας ἀγρούς.</l>
</q>
<milestone n="758" unit="card" ed="p"/>
<l>
<milestone unit="para" ed="P"/>ὣς φάτο, τῆς δʼ εὔνησε γόον, σχέθε δʼ ὄσσε γόοιο.</l>
<l>ἡ δʼ ὑδρηναμένη, καθαρὰ χροῒ εἵμαθʼ ἑλοῦσα</l>
<l n="760">εἰς ὑπερῷʼ ἀνέβαινε σὺν ἀμφιπόλοισι γυναιξίν,</l>
<l>ἐν δʼ ἔθετʼ οὐλοχύτας κανέῳ, ἠρᾶτο δʼ Ἀθήνῃ·</l>
<q direct="unspecified">
<l>
<milestone unit="para" ed="P"/>κλῦθί μευ, αἰγιόχοιο Διὸς τέκος, Ἀτρυτώνη,</l>
<l>εἴ ποτέ τοι πολύμητις ἐνὶ μεγάροισιν Ὀδυσσεὺς</l>
<l>ἢ βοὸς ἢ ὄϊος κατὰ πίονα μηρίʼ ἔκηε,</l>
<l n="765">τῶν νῦν μοι μνῆσαι,  καί μοι φίλον υἷα σάωσον,</l>
<l>μνηστῆρας δʼ ἀπάλαλκε κακῶς ὑπερηνορέοντας.</l>
</q>
<l>
<milestone unit="para" ed="P"/>ὣς εἰποῦσʼ ὀλόλυξε, θεὰ δέ οἱ ἔκλυεν ἀρῆς.</l>
<l>μνηστῆρες δʼ ὁμάδησαν ἀνὰ μέγαρα σκιόεντα·</l>
<l>ὧδε δέ τις εἴπεσκε νέων ὑπερηνορεόντων·</l>
<q direct="unspecified">
<l n="770">
<milestone unit="para" ed="P"/>ἦ μάλα δὴ γάμον ἄμμι πολυμνήστη βασίλεια</l>
<l>ἀρτύει, οὐδέ τι οἶδεν ὅ οἱ φόνος υἷι τέτυκται.</l>
</q>
<l>
<milestone unit="para" ed="P"/>ὣς ἄρα τις εἴπεσκε, τὰ δʼ οὐκ ἴσαν ὡς ἐτέτυκτο.</l>
<l>τοῖσιν δʼ Ἀντίνοος ἀγορήσατο καὶ μετέειπε·</l>
<q direct="unspecified">
<l>
<milestone unit="para" ed="P"/>δαιμόνιοι, μύθους μὲν ὑπερφιάλους ἀλέασθε</l>
<l n="775">πάντας ὁμῶς,  μή πού τις ἀπαγγείλῃσι καὶ εἴσω.</l>
<l>ἀλλʼ ἄγε σιγῇ τοῖον ἀναστάντες τελέωμεν</l>
<l>μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.</l>
</q>
<l>
<milestone unit="para" ed="P"/>ὣς εἰπὼν ἐκρίνατʼ ἐείκοσι φῶτας ἀρίστους,</l>
<l>βὰν δʼ ἰέναι ἐπὶ νῆα θοὴν καὶ θῖνα θαλάσσης.</l>
<l n="780">νῆα μὲν οὖν πάμπρωτον ἁλὸς βένθοσδε ἔρυσσαν,</l>
<l>ἐν δʼ ἱστόν τʼ ἐτίθεντο καὶ ἱστία νηὶ μελαίνῃ,</l>
<l>ἠρτύναντο δʼ ἐρετμὰ τροποῖς ἐν δερματίνοισιν,</l>
<l>πάντα κατὰ μοῖραν, ἀνά θʼ ἱστία λευκὰ πέτασσαν·</l>
<l>τεύχεα δέ σφʼ ἤνεικαν ὑπέρθυμοι θεράποντες.</l>
<l n="785">ὑψοῦ δʼ ἐν νοτίῳ τήν γʼ ὥρμισαν,  ἐκ δʼ ἔβαν αὐτοί·</l>
<l>ἔνθα δὲ δόρπον ἕλοντο, μένον δʼ ἐπὶ ἕσπερον ἐλθεῖν.</l>
<l>
<milestone unit="para" ed="P"/>ἡ δʼ ὑπερωίῳ αὖθι περίφρων Πηνελόπεια</l>
<l>κεῖτʼ ἄρʼ ἄσιτος, ἄπαστος ἐδητύος ἠδὲ ποτῆτος,</l>
<l>ὁρμαίνουσʼ ἤ οἱ θάνατον φύγοι υἱὸς ἀμύμων,</l>
<l n="790">ἦ ὅ γʼ ὑπὸ μνηστῆρσιν ὑπερφιάλοισι δαμείη.</l>
<l>ὅσσα δὲ μερμήριξε λέων ἀνδρῶν ἐν ὁμίλῳ</l>
<l>δείσας, ὁππότε μιν δόλιον περὶ κύκλον ἄγωσι,</l>
<l>τόσσα μιν ὁρμαίνουσαν ἐπήλυθε νήδυμος ὕπνος·</l>
<l>εὗδε δʼ ἀνακλινθεῖσα, λύθεν δέ οἱ ἅψεα πάντα.</l>
<milestone n="795" unit="card" ed="p"/>
<l n="795">
<milestone unit="para" ed="P"/>ἔνθʼ αὖτʼ ἄλλʼ ἐνόησε θεά,  γλαυκῶπις Ἀθήνη·</l>
<l>εἴδωλον ποίησε, δέμας δʼ ἤικτο γυναικί,</l>
<l>Ἰφθίμῃ, κούρῃ μεγαλήτορος Ἰκαρίοιο,</l>
<l>τὴν Εὔμηλος ὄπυιε Φερῇς ἔνι οἰκία ναίων.</l>
<l>πέμπε δέ μιν πρὸς δώματʼ Ὀδυσσῆος θείοιο,</l>
<l n="800">ἧος Πηνελόπειαν ὀδυρομένην γοόωσαν</l>
<l>παύσειε κλαυθμοῖο γόοιό τε δακρυόεντος.</l>
<l>ἐς θάλαμον δʼ εἰσῆλθε παρὰ κληῖδος ἱμάντα,</l>
<l>στῆ δʼ ἄρ ὑπὲρ κεφαλῆς, καί μιν πρὸς μῦθον ἔειπεν·</l>
<q direct="unspecified">
<l>
<milestone unit="para" ed="P"/>εὕδεις, Πηνελόπεια, φίλον τετιημένη ἦτορ;</l>
<l n="805">οὐ μέν σʼ οὐδὲ ἐῶσι θεοὶ ῥεῖα ζώοντες</l>
<l>κλαίειν οὐδʼ ἀκάχησθαι, ἐπεί ῥʼ ἔτι νόστιμός ἐστι</l>
<l>σὸς παῖς· οὐ μὲν γάρ τι θεοῖς ἀλιτήμενός ἐστι.</l>
</q>
<l>
<milestone unit="para" ed="P"/>τὴν δʼ ἠμείβετʼ ἔπειτα περίφρων Πηνελόπεια,</l>
<l>ἡδὺ μάλα κνώσσουσʼ ἐν ὀνειρείῃσι πύλῃσιν·</l>
<q direct="unspecified">
<l n="810">
<milestone unit="para" ed="P"/>τίπτε,  κασιγνήτη, δεῦρʼ ἤλυθες; οὔ τι πάρος γε</l>
<l>πωλέʼ, ἐπεὶ μάλα πολλὸν ἀπόπροθι δώματα ναίεις·</l>
<l>καί με κέλεαι παύσασθαι ὀιζύος ἠδʼ ὀδυνάων</l>
<l>πολλέων, αἵ μʼ ἐρέθουσι κατὰ φρένα καὶ κατὰ θυμόν,</l>
<l>ἣ πρὶν μὲν πόσιν ἐσθλὸν ἀπώλεσα θυμολέοντα,</l>
<l n="815">παντοίῃς ἀρετῇσι κεκασμένον ἐν Δαναοῖσιν,</l>
<l>ἐσθλόν, τοῦ κλέος εὐρὺ καθʼ Ἑλλάδα καὶ μέσον Ἄργος·</l>
<l>νῦν αὖ παῖς ἀγαπητὸς ἔβη κοίλης ἐπὶ νηός,</l>
<l>νήπιος, οὔτε πόνων ἐὺ εἰδὼς οὔτʼ ἀγοράων.</l>
<l>τοῦ δὴ ἐγὼ καὶ μᾶλλον ὀδύρομαι ἤ περ ἐκείνου·</l>
<l n="820">τοῦ δʼ ἀμφιτρομέω καὶ δείδια, μή τι πάθῃσιν,</l>
<l>ἢ ὅ γε τῶν ἐνὶ δήμῳ, ἵνʼ οἴχεται, ἢ ἐνὶ πόντῳ·</l>
<l>δυσμενέες γὰρ πολλοὶ ἐπʼ αὐτῷ μηχανόωνται,</l>
<l>ἱέμενοι κτεῖναι πρὶν πατρίδα γαῖαν ἱκέσθαι.</l>
</q>
<l>
<milestone unit="para" ed="P"/>τὴν δʼ ἀπαμειβόμενον προσέφη εἴδωλον ἀμαυρόν·</l>
<q direct="unspecified">
<l n="825">θάρσει,  μηδέ τι πάγχυ μετὰ φρεσὶ δείδιθι λίην·</l>
<l>τοίη γάρ οἱ πομπὸς ἅμʼ ἔρχεται, ἥν τε καὶ ἄλλοι</l>
<l>ἀνέρες ἠρήσαντο παρεστάμεναι, δύναται γάρ,</l>
<l>Παλλὰς Ἀθηναίη· σὲ δʼ ὀδυρομένην ἐλεαίρει·</l>
<l>ἣ νῦν με προέηκε τεῒν τάδε μυθήσασθαι.</l>
</q>
<l n="830">
<milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
<q direct="unspecified">
<l>εἰ μὲν δὴ θεός ἐσσι θεοῖό τε ἔκλυες αὐδῆς,</l>
<l>εἰ δʼ ἄγε μοι καὶ κεῖνον ὀιζυρὸν κατάλεξον,</l>
<l>ἤ που ἔτι ζώει καὶ ὁρᾷ φάος ἠελίοιο,</l>
<l>ἦ ἤδη τέθνηκε καὶ εἰν Ἀίδαο δόμοισι.</l>
</q>
<l n="835">
<milestone unit="para" ed="P"/>τὴν δʼ ἀπαμειβόμενον προσέφη εἴδωλον ἀμαυρόν·</l>
<q direct="unspecified">
<l>οὐ μέν τοι κεῖνόν γε διηνεκέως ἀγορεύσω,</l>
<l>ζώει ὅ γʼ ἦ τέθνηκε· κακὸν δʼ ἀνεμώλια βάζειν.</l>
</q>
<l>
<milestone unit="para" ed="P"/>ὣς εἰπὸν σταθμοῖο παρὰ κληῖδα λιάσθη</l>
<l>ἐς πνοιὰς ἀνέμων. ἡ δʼ ἐξ ὕπνου ἀνόρουσε</l>
<l n="840">κούρη Ἰκαρίοιο· φίλον δέ οἱ ἦτορ ἰάνθη,</l>
<l>ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.</l>
<l>
<milestone unit="para" ed="P"/>μνηστῆρες δʼ ἀναβάντες ἐπέπλεον ὑγρὰ κέλευθα</l>
<l>Τηλεμάχῳ φόνον αἰπὺν ἐνὶ φρεσὶν ὁρμαίνοντες.</l>
<l>ἔστι δέ τις νῆσος μέσσῃ ἁλὶ πετρήεσσα,</l>
<l n="845">μεσσηγὺς Ἰθάκης τε Σάμοιό τε παιπαλοέσσης,</l>
<l>Ἀστερίς, οὐ μεγάλη· λιμένες δʼ ἔνι ναύλοχοι αὐτῇ</l>
<l>ἀμφίδυμοι· τῇ τόν γε μένον λοχόωντες Ἀχαιοί.</l>
</div1>
<div1 n="5" type="Book">
<milestone n="1" unit="card" ed="p"/>
<l>Ἠὼς δʼ ἐκ λεχέων παρʼ ἀγαυοῦ Τιθωνοῖο</l>
<l>ὤρνυθʼ, ἵνʼ ἀθανάτοισι φόως φέροι ἠδὲ βροτοῖσιν·</l>
<l>οἱ δὲ θεοὶ θῶκόνδε καθίζανον, ἐν δʼ ἄρα τοῖσι</l>
<l>Ζεὺς ὑψιβρεμέτης, οὗ τε κράτος ἐστὶ μέγιστον.</l>
<l n="5">τοῖσι δʼ Ἀθηναίη λέγε κήδεα πόλλʼ Ὀδυσῆος</l>
<l>μνησαμένη· μέλε γάρ οἱ ἐὼν ἐν δώμασι νύμφης·</l>
<q direct="unspecified">
<l>
<milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,</l>
<l>μή τις ἔτι πρόφρων ἀγανὸς καὶ ἤπιος ἔστω</l>
<l>σκηπτοῦχος βασιλεύς, μηδὲ φρεσὶν αἴσιμα εἰδώς,</l>
<l n="10">ἀλλʼ αἰεὶ χαλεπός τʼ εἴη καὶ αἴσυλα ῥέζοι·</l>
<l>ὡς οὔ τις μέμνηται Ὀδυσσῆος θείοιο</l>
<l>λαῶν οἷσιν ἄνασσε, πατὴρ δʼ ὣς ἤπιος ἦεν.</l>
<l>ἀλλʼ ὁ μὲν ἐν νήσῳ κεῖται κρατέρʼ ἄλγεα πάσχων</l>
<l>νύμφης ἐν μεγάροισι Καλυψοῦς, ἥ μιν ἀνάγκῃ</l>
<l n="15">ἴσχει· ὁ δʼ οὐ δύναται ἣν πατρίδα γαῖαν ἱκέσθαι·</l>
<l>οὐ γάρ οἱ πάρα νῆες ἐπήρετμοι καὶ ἑταῖροι,</l>
<l>οἵ κέν μιν πέμποιεν ἐπʼ εὐρέα νῶτα θαλάσσης.</l>
<l>νῦν αὖ παῖδʼ ἀγαπητὸν ἀποκτεῖναι μεμάασιν</l>
<l>οἴκαδε νισόμενον· ὁ δʼ ἔβη μετὰ πατρὸς ἀκουὴν</l>
<l>ἐς Πύλον ἠγαθέην ἠδʼ ἐς Λακεδαίμονα δῖαν.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>τέκνον ἐμόν, ποῖόν σε ἔπος φύγεν ἕρκος ὀδόντων.</l>
<l>οὐ γὰρ δὴ τοῦτον μὲν ἐβούλευσας νόον αὐτή,</l>
<l>ὡς ἦ τοι κείνους Ὀδυσεὺς ἀποτίσεται ἐλθών;</l>
<l n="25">Τηλέμαχον δὲ σὺ πέμψον ἐπισταμένως,  δύνασαι γάρ,</l>
<l>ὥς κε μάλʼ ἀσκηθὴς ἣν πατρίδα γαῖαν ἵκηται,</l>
<l>μνηστῆρες δʼ ἐν νηὶ· παλιμπετὲς ἀπονέωνται.</l>
</q>
<l>
<milestone unit="para" ed="P"/>ἦ ῥα καὶ Ἑρμείαν, υἱὸν φίλον, ἀντίον ηὔδα·</l>
<q direct="unspecified">
<l>Ἑρμεία, σὺ γὰρ αὖτε τά τʼ ἄλλα περ ἄγγελός ἐσσι,</l>
<l n="30">νύμφῃ ἐυπλοκάμῳ εἰπεῖν νημερτέα βουλήν,</l>
<l>νόστον Ὀδυσσῆος ταλασίφρονος, ὥς κε νέηται</l>
<l>οὔτε θεῶν πομπῇ οὔτε θνητῶν ἀνθρώπων·</l>
<l>ἀλλʼ ὅ γʼ ἐπὶ σχεδίης πολυδέσμου πήματα πάσχων</l>
<l>ἤματί κʼ εἰκοστῷ Σχερίην ἐρίβωλον ἵκοιτο,</l>
<l n="35">Φαιήκων ἐς γαῖαν,  οἳ ἀγχίθεοι γεγάασιν,</l>
<l>οἵ κέν μιν περὶ κῆρι θεὸν ὣς τιμήσουσιν,</l>
<l>πέμψουσιν δʼ ἐν νηὶ φίλην ἐς πατρίδα γαῖαν,</l>
<l>χαλκόν τε χρυσόν τε ἅλις ἐσθῆτά τε δόντες,</l>
<l>πόλλʼ, ὅσʼ ἂν οὐδέ ποτε Τροίης ἐξήρατʼ Ὀδυσσεύς,</l>
<l n="40">εἴ περ ἀπήμων ἦλθε,  λαχὼν ἀπὸ ληίδος αἶσαν.</l>
<l>ὣς γάρ οἱ μοῖρʼ ἐστὶ φίλους τʼ ἰδέειν καὶ ἱκέσθαι</l>
<l>οἶκον ἐς ὑψόροφον καὶ ἑὴν ἐς πατρίδα γαῖαν.</l>
</q>
<l>
<milestone unit="para" ed="P"/>ὣς ἔφατʼ, οὐδʼ ἀπίθησε διάκτορος ἀργεϊφόντης.</l>
<l>αὐτίκʼ ἔπειθʼ ὑπὸ ποσσὶν ἐδήσατο καλὰ πέδιλα,</l>
<l n="45">ἀμβρόσια χρύσεια,  τά μιν φέρον ἠμὲν ἐφʼ ὑγρὴν</l>
<l>ἠδʼ ἐπʼ ἀπείρονα γαῖαν ἅμα πνοιῇς ἀνέμοιο.</l>
<l>εἵλετο δὲ ῥάβδον, τῇ τʼ ἀνδρῶν ὄμματα θέλγει,</l>
<l>ὧν ἐθέλει, τοὺς δʼ αὖτε καὶ ὑπνώοντας ἐγείρει.</l>
<l>τὴν μετὰ χερσὶν ἔχων πέτετο κρατὺς ἀργεϊφόντης.</l>
<milestone n="50" unit="card" ed="p"/>
<l n="50">Πιερίην δʼ ἐπιβὰς ἐξ αἰθέρος ἔμπεσε πόντῳ·</l>
<l>σεύατʼ ἔπειτʼ ἐπὶ κῦμα λάρῳ ὄρνιθι ἐοικώς,</l>
<l>ὅς τε κατὰ δεινοὺς κόλπους ἁλὸς ἀτρυγέτοιο</l>
<l>ἰχθῦς ἀγρώσσων πυκινὰ πτερὰ δεύεται ἅλμῃ·</l>
<l>τῷ ἴκελος πολέεσσιν ὀχήσατο κύμασιν Ἑρμῆς.</l>
<l n="55">ἀλλʼ ὅτε δὴ τὴν νῆσον ἀφίκετο τηλόθʼ ἐοῦσαν,</l>
<l>ἔνθʼ ἐκ πόντου βὰς ἰοειδέος ἤπειρόνδε</l>
<l>ἤιεν, ὄφρα μέγα σπέος ἵκετο, τῷ ἔνι νύμφη</l>
<l>ναῖεν ἐυπλόκαμος· τὴν δʼ ἔνδοθι τέτμεν ἐοῦσαν.</l>
<l>πῦρ μὲν ἐπʼ ἐσχαρόφιν μέγα καίετο, τηλόσε δʼ ὀδμὴ</l>
<l n="60">κέδρου τʼ εὐκεάτοιο θύου τʼ ἀνὰ νῆσον ὀδώδει</l>
<l>δαιομένων· ἡ δʼ ἔνδον ἀοιδιάουσʼ ὀπὶ καλῇ</l>
<l>ἱστὸν ἐποιχομένη χρυσείῃ κερκίδʼ ὕφαινεν.</l>
<l>ὕλη δὲ σπέος ἀμφὶ πεφύκει τηλεθόωσα,</l>
<l>κλήθρη τʼ αἴγειρός τε καὶ εὐώδης κυπάρισσος.</l>
<l n="65">ἔνθα δέ τʼ ὄρνιθες τανυσίπτεροι εὐνάζοντο,</l>
<l>σκῶπές τʼ ἴρηκές τε τανύγλωσσοί τε κορῶναι</l>
<l>εἰνάλιαι, τῇσίν τε θαλάσσια ἔργα μέμηλεν.</l>
<l>ἡ δʼ αὐτοῦ τετάνυστο περὶ σπείους γλαφυροῖο</l>
<l>ἡμερὶς ἡβώωσα, τεθήλει δὲ σταφυλῇσι.</l>
<l n="70">κρῆναι δʼ ἑξείης πίσυρες ῥέον ὕδατι λευκῷ,</l>
<l>πλησίαι ἀλλήλων τετραμμέναι ἄλλυδις ἄλλη.</l>
<l>ἀμφὶ δὲ λειμῶνες μαλακοὶ ἴου ἠδὲ σελίνου</l>
<l>θήλεον. ἔνθα κʼ ἔπειτα καὶ ἀθάνατός περ ἐπελθὼν</l>
<l>θηήσαιτο ἰδὼν καὶ τερφθείη φρεσὶν ᾗσιν.</l>
<l n="75">ἔνθα στὰς θηεῖτο διάκτορος ἀργεϊφόντης.</l>
<l>αὐτὰρ ἐπεὶ δὴ πάντα ἑῷ θηήσατο θυμῷ,</l>
<l>αὐτίκʼ ἄρʼ εἰς εὐρὺ σπέος ἤλυθεν. οὐδέ μιν ἄντην</l>
<l>ἠγνοίησεν ἰδοῦσα Καλυψώ, δῖα θεάων·</l>
<l>οὐ γάρ τʼ ἀγνῶτες θεοὶ ἀλλήλοισι πέλονται</l>
<l n="80">ἀθάνατοι,  οὐδʼ εἴ τις ἀπόπροθι δώματα ναίει.</l>
<l>οὐδʼ ἄρʼ Ὀδυσσῆα μεγαλήτορα ἔνδον ἔτετμεν,</l>
<l>ἀλλʼ ὅ γʼ ἐπʼ ἀκτῆς κλαῖε καθήμενος, ἔνθα πάρος περ,</l>
<l>δάκρυσι καὶ στοναχῇσι καὶ ἄλγεσι θυμὸν ἐρέχθων.</l>
<l>πόντον ἐπʼ ἀτρύγετον δερκέσκετο δάκρυα λείβων.</l>
<l n="85">Ἑρμείαν δʼ ἐρέεινε Καλυψώ,  δῖα θεάων,</l>
<l>ἐν θρόνῳ ἱδρύσασα φαεινῷ σιγαλόεντι·</l>
<q direct="unspecified">
<l>
<milestone unit="para" ed="P"/>τίπτε μοι, Ἑρμεία χρυσόρραπι, εἰλήλουθας</l>
<l>αἰδοῖός τε φίλος τε; πάρος γε μὲν οὔ τι θαμίζεις.</l>
<l>αὔδα ὅ τι φρονέεις· τελέσαι δέ με θυμὸς ἄνωγεν,</l>
<l n="90">εἰ δύναμαι τελέσαι γε καὶ εἰ τετελεσμένον ἐστίν.</l>
<l>ἀλλʼ ἕπεο προτέρω, ἵνα τοι πὰρ ξείνια θείω.</l>
</q>
<milestone n="92" unit="card" ed="p"/>
<l>
<milestone unit="para" ed="P"/>ὥς ἄρα φωνήσασα θεὰ παρέθηκε τράπεζαν</l>
<l>ἀμβροσίης πλήσασα, κέρασσε δὲ νέκταρ ἐρυθρόν.</l>
<l>αὐτὰρ ὁ πῖνε καὶ ἦσθε διάκτορος ἀργεϊφόντης.</l>
<l n="95">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</l>
<l>καὶ τότε δή μιν ἔπεσσιν ἀμειβόμενος προσέειπεν·</l>
<q direct="unspecified">
<l>
<milestone unit="para" ed="P"/>εἰρωτᾷς μʼ ἐλθόντα θεὰ θεόν· αὐτὰρ ἐγώ τοι</l>
<l>νημερτέως τὸν μῦθον ἐνισπήσω· κέλεαι γάρ.</l>
<l>Ζεὺς ἐμέ γʼ ἠνώγει δεῦρʼ ἐλθέμεν οὐκ ἐθέλοντα·</l>
<l n="100">τίς δʼ ἂν ἑκὼν τοσσόνδε διαδράμοι ἁλμυρὸν ὕδωρ</l>
<l>ἄσπετον; οὐδέ τις ἄγχι βροτῶν πόλις, οἵ τε θεοῖσιν</l>
<l>ἱερά τε ῥέζουσι καὶ ἐξαίτους ἑκατόμβας.</l>
<l>ἀλλὰ μάλʼ οὔ πως ἔστι Διὸς νόον αἰγιόχοιο</l>
<l>οὔτε παρεξελθεῖν ἄλλον θεὸν οὔθʼ ἁλιῶσαι.</l>
<l n="105">φησί τοι ἄνδρα παρεῖναι ὀιζυρώτατον ἄλλων,</l>
<l>τῶν ἀνδρῶν, οἳ ἄστυ πέρι Πριάμοιο μάχοντο</l>
<l>εἰνάετες, δεκάτῳ δὲ πόλιν πέρσαντες ἔβησαν</l>
<l>οἴκαδʼ· ἀτὰρ ἐν νόστῳ Ἀθηναίην ἀλίτοντο,</l>
<l>ἥ σφιν ἐπῶρσʼ ἄνεμόν τε κακὸν καὶ κύματα μακρά.</l>
<l n="110">ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,</l>
<l>τὸν δʼ ἄρα δεῦρʼ ἄνεμός τε φέρων καὶ κῦμα πέλασσε.</l>
<l>τὸν νῦν σʼ ἠνώγειν ἀποπεμπέμεν ὅττι τάχιστα·</l>
<l>οὐ γάρ οἱ τῇδʼ αἶσα φίλων ἀπονόσφιν ὀλέσθαι,</l>
<l>ἀλλʼ ἔτι οἱ μοῖρʼ ἐστὶ φίλους τʼ ἰδέειν καὶ ἱκέσθαι</l>
<l n="115">οἶκον ἐς ὑψόροφον καὶ ἑὴν ἐς πατρίδα γαῖαν.</l>
</q>
<l>
<milestone unit="para" ed="P"/>ὣς φάτο, ῥίγησεν δὲ Καλυψώ, δῖα θεάων,</l>
<l>καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l>σχέτλιοί ἐστε, θεοί, ζηλήμονες ἔξοχον ἄλλων,</l>
<l>οἵ τε θεαῖς ἀγάασθε παρʼ ἀνδράσιν εὐνάζεσθαι</l>
<l n="120">ἀμφαδίην,  ἤν τίς τε φίλον ποιήσετʼ ἀκοίτην.</l>
<l>ὣς μὲν ὅτʼ Ὠρίωνʼ ἕλετο ῥοδοδάκτυλος Ἠώς,</l>
<l>τόφρα οἱ ἠγάασθε θεοὶ ῥεῖα ζώοντες,</l>
<l>ἧος ἐν Ὀρτυγίῃ χρυσόθρονος Ἄρτεμις ἁγνὴ</l>
<l>οἷς ἀγανοῖς βελέεσσιν ἐποιχομένη κατέπεφνεν.</l>
<l n="125">ὣς δʼ ὁπότʼ Ἰασίωνι ἐυπλόκαμος Δημήτηρ,</l>
<l>ᾧ θυμῷ εἴξασα, μίγη φιλότητι καὶ εὐνῇ</l>
<l>νειῷ ἔνι τριπόλῳ· οὐδὲ δὴν ἦεν ἄπυστος</l>
<l>Ζεύς, ὅς μιν κατέπεφνε βαλὼν ἀργῆτι κεραυνῷ.</l>
<l>ὥς δʼ αὖ νῦν μοι ἄγασθε, θεοί, βροτὸν ἄνδρα παρεῖναι.</l>
<l n="130">τὸν μὲν ἐγὼν ἐσάωσα περὶ τρόπιος βεβαῶτα</l>
<l>οἶον, ἐπεί οἱ νῆα θοὴν ἀργῆτι κεραυνῷ</l>
<l>Ζεὺς ἔλσας ἐκέασσε μέσῳ ἐνὶ οἴνοπι πόντῳ.</l>
<l>ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,</l>
<l>τὸν δʼ ἄρα δεῦρʼ ἄνεμός τε φέρων καὶ κῦμα πέλασσε.</l>
<l n="135">τὸν μὲν ἐγὼ φίλεόν τε καὶ ἔτρεφον,  ἠδὲ ἔφασκον</l>
<l>θήσειν ἀθάνατον καὶ ἀγήραον ἤματα πάντα.</l>
<l>ἀλλʼ ἐπεὶ οὔ πως ἔστι Διὸς νόον αἰγιόχοιο</l>
<l>οὔτε παρεξελθεῖν ἄλλον θεὸν οὔθʼ ἁλιῶσαι,</l>
<l>ἐρρέτω, εἴ μιν κεῖνος ἐποτρύνει καὶ ἀνώγει,</l>
<l n="140">πόντον ἐπʼ ἀτρύγετον· πέμψω δέ μιν οὔ πῃ ἐγώ γε·</l>
<l>οὐ γάρ μοι πάρα νῆες ἐπήρετμοι καὶ ἑταῖροι,</l>
<l>οἵ κέν μιν πέμποιεν ἐπʼ εὐρέα νῶτα θαλάσσης.</l>
<l>αὐτάρ οἱ πρόφρων ὑποθήσομαι, οὐδʼ ἐπικεύσω,</l>
<l>ὥς κε μάλʼ ἀσκηθὴς ἣν πατρίδα γαῖαν ἵκηται.</l>
</q>
<milestone n="145" unit="card" ed="p"/>
<l n="145">
<milestone unit="para" ed="P"/>τὴν δʼ αὖτε προσέειπε διάκτορος ἀργεϊφόντης·</l>
<q direct="unspecified">
<l>οὕτω νῦν ἀπόπεμπε, Διὸς δʼ ἐποπίζεο μῆνιν,</l>
<l>μή πώς τοι μετόπισθε κοτεσσάμενος χαλεπήνῃ.</l>
</q>
<l>
<milestone unit="para" ed="P"/>ὣς ἄρα φωνήσας ἀπέβη κρατὺς ἀργεϊφόντης·</l>
<l>ἡ δʼ ἐπʼ Ὀδυσσῆα μεγαλήτορα πότνια νύμφη</l>
<l n="150">ἤιʼ,  ἐπεὶ δὴ Ζηνὸς ἐπέκλυεν ἀγγελιάων.</l>
<l>τὸν δʼ ἄρʼ ἐπʼ ἀκτῆς εὗρε καθήμενον· οὐδέ ποτʼ ὄσσε</l>
<l>δακρυόφιν τέρσοντο, κατείβετο δὲ γλυκὺς αἰὼν</l>
<l>νόστον ὀδυρομένῳ, ἐπεὶ οὐκέτι ἥνδανε νύμφη.</l>
<l>ἀλλʼ ἦ τοι νύκτας μὲν ἰαύεσκεν καὶ ἀνάγκῃ</l>
<l n="155">ἐν σπέσσι γλαφυροῖσι παρʼ οὐκ ἐθέλων ἐθελούσῃ·</l>
<l>ἤματα δʼ ἂμ πέτρῃσι καὶ ἠιόνεσσι καθίζων</l>
<l>δάκρυσι καὶ στοναχῇσι καὶ ἄλγεσι θυμὸν ἐρέχθων</l>
<l>πόντον ἐπʼ ἀτρύγετον δερκέσκετο δάκρυα λείβων.</l>
<l>ἀγχοῦ δʼ ἱσταμένη προσεφώνεε δῖα θεάων·</l>
<q direct="unspecified">
<l n="160">
<milestone unit="para" ed="P"/>κάμμορε,  μή μοι ἔτʼ ἐνθάδʼ ὀδύρεο, μηδέ τοι αἰὼν</l>
<l>φθινέτω· ἤδη γάρ σε μάλα πρόφρασσʼ ἀποπέμψω.</l>
<l>ἀλλʼ ἄγε δούρατα μακρὰ ταμὼν ἁρμόζεο χαλκῷ</l>
<l>εὐρεῖαν σχεδίην· ἀτὰρ ἴκρια πῆξαι ἐπʼ αὐτῆς</l>
<l>ὑψοῦ, ὥς σε φέρῃσιν ἐπʼ ἠεροειδέα πόντον.</l>
<l n="165">αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν</l>
<l>ἐνθήσω μενοεικέʼ, ἅ κέν τοι λιμὸν ἐρύκοι,</l>
<l>εἵματά τʼ ἀμφιέσω· πέμψω δέ τοι οὖρον ὄπισθεν,</l>
<l>ὥς κε μάλʼ ἀσκηθὴς σὴν πατρίδα γαῖαν ἵκηαι,</l>
<l>αἴ κε θεοί γʼ ἐθέλωσι, τοὶ οὐρανὸν εὐρὺν ἔχουσιν,</l>
<l n="170">οἵ μευ φέρτεροί εἰσι νοῆσαί τε κρῆναί τε.</l>
</q>
<l>
<milestone unit="para" ed="P"/>ὣς φάτο, ῥίγησεν δὲ πολύτλας δῖος Ὀδυσσεύς,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>ἄλλο τι δὴ σύ, θεά, τόδε μήδεαι, οὐδέ τι πομπήν,</l>
<l>ἥ με κέλεαι σχεδίῃ περάαν μέγα λαῖτμα θαλάσσης,</l>
<l n="175">δεινόν τʼ ἀργαλέον τε· τὸ δʼ οὐδʼ ἐπὶ νῆες ἐῖσαι</l>
<l>ὠκύποροι περόωσιν, ἀγαλλόμεναι Διὸς οὔρῳ.</l>
<l>οὐδʼ ἂν ἐγὼν ἀέκητι σέθεν σχεδίης ἐπιβαίην,</l>
<l>εἰ μή μοι τλαίης γε, θεά, μέγαν ὅρκον ὀμόσσαι</l>
<l>μή τί μοι αὐτῷ πῆμα κακὸν βουλευσέμεν ἄλλο.</l>
</q>
<l n="180">
<milestone unit="para" ed="P"/>ὣς φάτο,  μείδησεν δὲ Καλυψὼ δῖα θεάων,</l>
<l>χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>ἦ δὴ ἀλιτρός γʼ ἐσσὶ καὶ οὐκ ἀποφώλια εἰδώς,</l>
<l>οἷον δὴ τὸν μῦθον ἐπεφράσθης ἀγορεῦσαι.</l>
<l>ἴστω νῦν τόδε γαῖα καὶ οὐρανὸς εὐρὺς ὕπερθε</l>
<l n="185">καὶ τὸ κατειβόμενον Στυγὸς ὕδωρ,  ὅς τε μέγιστος</l>
<l>ὅρκος δεινότατός τε πέλει μακάρεσσι θεοῖσι,</l>
<l>μή τί τοι αὐτῷ πῆμα κακὸν βουλευσέμεν ἄλλο.</l>
<l>ἀλλὰ τὰ μὲν νοέω καὶ φράσσομαι, ἅσσʼ ἂν ἐμοί περ</l>
<l>αὐτῇ μηδοίμην, ὅτε με χρειὼ τόσον ἵκοι·</l>
<l n="190">καὶ γὰρ ἐμοὶ νόος ἐστὶν ἐναίσιμος,  οὐδέ μοι αὐτῇ</l>
<l>θυμὸς ἐνὶ στήθεσσι σιδήρεος, ἀλλʼ ἐλεήμων.</l>
</q>
<milestone n="192" unit="card" ed="p"/>
<l>
<milestone unit="para" ed="P"/>ὣς ἄρα φωνήσασʼ ἡγήσατο δῖα θεάων</l>
<l>καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
<l>ἷξον δὲ σπεῖος γλαφυρὸν θεὸς ἠδὲ καὶ ἀνήρ,</l>
<l n="195">καί ῥʼ ὁ μὲν ἔνθα καθέζετʼ ἐπὶ θρόνου ἔνθεν ἀνέστη</l>
<l>Ἑρμείας, νύμφη δʼ ἐτίθει πάρα πᾶσαν ἐδωδήν,</l>
<l>ἔσθειν καὶ πίνειν, οἷα βροτοὶ ἄνδρες ἔδουσιν·</l>
<l>αὐτὴ δʼ ἀντίον ἷζεν Ὀδυσσῆος θείοιο,</l>
<l>τῇ δὲ παρʼ ἀμβροσίην δμῳαὶ καὶ νέκταρ ἔθηκαν.</l>
<l n="200">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ τάρπησαν ἐδητύος ἠδὲ ποτῆτος,</l>
<l>τοῖς ἄρα μύθων ἦρχε Καλυψώ, δῖα θεάων·</l>
<q direct="unspecified">
<l>
<milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
<l>οὕτω δὴ οἶκόνδε φίλην ἐς πατρίδα γαῖαν</l>
<l n="205">αὐτίκα νῦν ἐθέλεις ἰέναι;  σὺ δὲ χαῖρε καὶ ἔμπης.</l>
<l>εἴ γε μὲν εἰδείης σῇσι φρεσὶν ὅσσα τοι αἶσα</l>
<l>κήδεʼ ἀναπλῆσαι, πρὶν πατρίδα γαῖαν ἱκέσθαι,</l>
<l>ἐνθάδε κʼ αὖθι μένων σὺν ἐμοὶ τόδε δῶμα φυλάσσοις</l>
<l>ἀθάνατός τʼ εἴης, ἱμειρόμενός περ ἰδέσθαι</l>
<l n="210">σὴν ἄλοχον,  τῆς τʼ αἰὲν ἐέλδεαι ἤματα πάντα.</l>
<l>οὐ μέν θην κείνης γε χερείων εὔχομαι εἶναι,</l>
<l>οὐ δέμας οὐδὲ φυήν, ἐπεὶ οὔ πως οὐδὲ ἔοικεν</l>
<l>θνητὰς ἀθανάτῃσι δέμας καὶ εἶδος ἐρίζειν.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="215">πότνα θεά,  μή μοι τόδε χώεο· οἶδα καὶ αὐτὸς</l>
<l>πάντα μάλʼ, οὕνεκα σεῖο περίφρων Πηνελόπεια</l>
<l>εἶδος ἀκιδνοτέρη μέγεθός τʼ εἰσάντα ἰδέσθαι·</l>
<l>ἡ μὲν γὰρ βροτός ἐστι, σὺ δʼ ἀθάνατος καὶ ἀγήρως.</l>
<l>ἀλλὰ καὶ ὣς ἐθέλω καὶ ἐέλδομαι ἤματα πάντα</l>
<l n="220">οἴκαδέ τʼ ἐλθέμεναι καὶ νόστιμον ἦμαρ ἰδέσθαι.</l>
<l>εἰ δʼ αὖ τις ῥαίῃσι θεῶν ἐνὶ οἴνοπι πόντῳ,</l>
<l>τλήσομαι ἐν στήθεσσιν ἔχων ταλαπενθέα θυμόν·</l>
<l>ἤδη γὰρ μάλα πολλὰ πάθον καὶ πολλὰ μόγησα</l>
<l>κύμασι καὶ πολέμῳ· μετὰ καὶ τόδε τοῖσι γενέσθω.</l>
</q>
<l n="225">
<milestone unit="para" ed="P"/>ὣς ἔφατʼ, ἠέλιος δʼ ἄρʼ ἔδυ καὶ ἐπὶ κνέφας ἦλθεν·</l>
<l>ἐλθόντες δʼ ἄρα τώ γε μυχῷ σπείους γλαφυροῖο</l>
<l>τερπέσθην φιλότητι, παρʼ ἀλλήλοισι μένοντες.</l>
<milestone n="228" unit="card" ed="p"/>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>αὐτίχʼ ὁ μὲν χλαῖνάν τε χιτῶνά τε ἕννυτʼ Ὀδυσσεύς,</l>
<l n="230">αὐτὴ δʼ ἀργύφεον φᾶρος μέγα ἕννυτο νύμφη,</l>
<l>λεπτὸν καὶ χαρίεν, περὶ δὲ ζώνην βάλετʼ ἰξυῖ</l>
<l>καλὴν χρυσείην, κεφαλῇ δʼ ἐφύπερθε καλύπτρην.</l>
<l>καὶ τότʼ Ὀδυσσῆι μεγαλήτορι μήδετο πομπήν·</l>
<l>δῶκέν οἱ πέλεκυν μέγαν, ἄρμενον ἐν παλάμῃσι,</l>
<l n="235">χάλκεον,  ἀμφοτέρωθεν ἀκαχμένον· αὐτὰρ ἐν αὐτῷ</l>
<l>στειλειὸν περικαλλὲς ἐλάινον, εὖ ἐναρηρός·</l>
<l>δῶκε δʼ ἔπειτα σκέπαρνον ἐύξοον· ἦρχε δʼ ὁδοῖο</l>
<l>νήσου ἐπʼ ἐσχατιῆς, ὅθι δένδρεα μακρὰ πεφύκει,</l>
<l>κλήθρη τʼ αἴγειρός τʼ, ἐλάτη τʼ ἦν οὐρανομήκης,</l>
<l n="240">αὖα πάλαι,  περίκηλα, τά οἱ πλώοιεν ἐλαφρῶς.</l>
<l>αὐτὰρ ἐπεὶ δὴ δεῖξʼ, ὅθι δένδρεα μακρὰ πεφύκει,</l>
<l>ἡ μὲν ἔβη πρὸς δῶμα Καλυψώ, δῖα θεάων,</l>
<l>αὐτὰρ ὁ τάμνετο δοῦρα· θοῶς δέ οἱ ἤνυτο ἔργον.</l>
<l>εἴκοσι δʼ ἔκβαλε πάντα, πελέκκησεν δʼ ἄρα χαλκῷ,</l>
<l n="245">ξέσσε δʼ ἐπισταμένως καὶ ἐπὶ στάθμην ἴθυνεν.</l>
<l>τόφρα δʼ ἔνεικε τέρετρα Καλυψώ, δῖα θεάων·</l>
<l>τέτρηνεν δʼ ἄρα πάντα καὶ ἥρμοσεν ἀλλήλοισιν,</l>
<l>γόμφοισιν δʼ ἄρα τήν γε καὶ ἁρμονίῃσιν ἄρασσεν.</l>
<l>ὅσσον τίς τʼ ἔδαφος νηὸς τορνώσεται ἀνὴρ</l>
<l n="250">φορτίδος εὐρείης,  ἐὺ εἰδὼς τεκτοσυνάων,</l>
<l>τόσσον ἔπʼ εὐρεῖαν σχεδίην ποιήσατʼ Ὀδυσσεύς.</l>
<l>ἴκρια δὲ στήσας, ἀραρὼν θαμέσι σταμίνεσσι,</l>
<l>ποίει· ἀτὰρ μακρῇσιν ἐπηγκενίδεσσι τελεύτα.</l>
<l>ἐν δʼ ἱστὸν ποίει καὶ ἐπίκριον ἄρμενον αὐτῷ·</l>
<l n="255">πρὸς δʼ ἄρα πηδάλιον ποιήσατο,  ὄφρʼ ἰθύνοι.</l>
<l>φράξε δέ μιν ῥίπεσσι διαμπερὲς οἰσυΐνῃσι</l>
<l>κύματος εἶλαρ ἔμεν· πολλὴν δʼ ἐπεχεύατο ὕλην.</l>
<l>τόφρα δὲ φάρεʼ ἔνεικε Καλυψώ, δῖα θεάων,</l>
<l>ἱστία ποιήσασθαι· ὁ δʼ εὖ τεχνήσατο καὶ τά.</l>
<l n="260">ἐν δʼ ὑπέρας τε κάλους τε πόδας τʼ ἐνέδησεν ἐν αὐτῇ,</l>
<l>μοχλοῖσιν δʼ ἄρα τήν γε κατείρυσεν εἰς ἅλα δῖαν.</l>
<milestone n="262" unit="card" ed="p"/>
<l>
<milestone unit="para" ed="P"/>τέτρατον ἦμαρ ἔην, καὶ τῷ τετέλεστο ἅπαντα·</l>
<l>τῷ δʼ ἄρα πέμπτῳ πέμπʼ ἀπὸ νήσου δῖα Καλυψώ,</l>
<l>εἵματά τʼ ἀμφιέσασα θυώδεα καὶ λούσασα.</l>
<l n="265">ἐν δέ οἱ ἀσκὸν ἔθηκε θεὰ μέλανος οἴνοιο</l>
<l>τὸν ἕτερον, ἕτερον δʼ ὕδατος μέγαν, ἐν δὲ καὶ ᾖα</l>
<l>κωρύκῳ· ἐν δέ οἱ ὄψα τίθει μενοεικέα πολλά·</l>
<l>οὖρον δὲ προέηκεν ἀπήμονά τε λιαρόν τε.</l>
<l>γηθόσυνος δʼ οὔρῳ πέτασʼ ἱστία δῖος Ὀδυσσεύς.</l>
<l n="270">αὐτὰρ ὁ πηδαλίῳ ἰθύνετο τεχνηέντως</l>
<l>ἥμενος, οὐδέ οἱ ὕπνος ἐπὶ βλεφάροισιν ἔπιπτεν</l>
<l>Πληιάδας τʼ ἐσορῶντι καὶ ὀψὲ δύοντα Βοώτην</l>
<l>Ἄρκτον θʼ, ἣν καὶ ἄμαξαν ἐπίκλησιν καλέουσιν,</l>
<l>ἥ τʼ αὐτοῦ στρέφεται καί τʼ Ὠρίωνα δοκεύει,</l>
<l n="275">οἴη δʼ ἄμμορός ἐστι λοετρῶν Ὠκεανοῖο·</l>
<l>τὴν γὰρ δή μιν ἄνωγε Καλυψώ, δῖα θεάων,</l>
<l>ποντοπορευέμεναι ἐπʼ ἀριστερὰ χειρὸς ἔχοντα.</l>
<l>ἑπτὰ δὲ καὶ δέκα μὲν πλέεν ἤματα ποντοπορεύων,</l>
<l>ὀκτωκαιδεκάτῃ δʼ ἐφάνη ὄρεα σκιόεντα</l>
<l n="280">γαίης Φαιήκων,  ὅθι τʼ ἄγχιστον πέλεν αὐτῷ·</l>
<l>εἴσατο δʼ ὡς ὅτε ῥινὸν ἐν ἠεροειδέι πόντῳ.</l>
<l>
<milestone unit="para" ed="P"/>τὸν δʼ ἐξ Αἰθιόπων ἀνιὼν κρείων ἐνοσίχθων</l>
<l>τηλόθεν ἐκ Σολύμων ὀρέων ἴδεν· εἴσατο γάρ οἱ</l>
<l>πόντον ἐπιπλώων. ὁ δʼ ἐχώσατο κηρόθι μᾶλλον,</l>
<l n="285">κινήσας δὲ κάρη προτὶ ὃν μυθήσατο θυμόν·</l>
<q direct="unspecified">
<l>
<milestone unit="para" ed="P"/>ὢ πόποι, ἦ μάλα δὴ μετεβούλευσαν θεοὶ ἄλλως</l>
<l>ἀμφʼ Ὀδυσῆι ἐμεῖο μετʼ Αἰθιόπεσσιν ἐόντος,</l>
<l>καὶ δὴ Φαιήκων γαίης σχεδόν, ἔνθα οἱ αἶσα</l>
<l>ἐκφυγέειν μέγα πεῖραρ ὀιζύος, ἥ μιν ἱκάνει.</l>
<l n="290">ἀλλʼ ἔτι μέν μίν φημι ἅδην ἐλάαν κακότητος.</l>
</q>
<l>
<milestone unit="para" ed="P"/>ὣς εἰπὼν σύναγεν νεφέλας, ἐτάραξε δὲ πόντον</l>
<l>χερσὶ τρίαιναν ἑλών· πάσας δʼ ὀρόθυνεν ἀέλλας</l>
<l>παντοίων ἀνέμων, σὺν δὲ νεφέεσσι κάλυψε</l>
<l>γαῖαν ὁμοῦ καὶ πόντον· ὀρώρει δʼ οὐρανόθεν νύξ.</l>
<l n="295">σὺν δʼ Εὖρός τε Νότος τʼ ἔπεσον Ζέφυρός τε δυσαὴς</l>
<l>καὶ Βορέης αἰθρηγενέτης, μέγα κῦμα κυλίνδων.</l>
<l>καὶ τότʼ Ὀδυσσῆος λύτο γούνατα καὶ φίλον ἦτορ,</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<q direct="unspecified">
<l>
<milestone unit="para" ed="P"/>ὤ μοι ἐγὼ δειλός, τί νύ μοι μήκιστα γένηται;</l>
<l n="300">δείδω μὴ δὴ πάντα θεὰ νημερτέα εἶπεν,</l>
<l>ἥ μʼ ἔφατʼ ἐν πόντῳ, πρὶν πατρίδα γαῖαν ἱκέσθαι,</l>
<l>ἄλγεʼ ἀναπλήσειν· τὰ δὲ δὴ νῦν πάντα τελεῖται.</l>
<l>οἵοισιν νεφέεσσι περιστέφει οὐρανὸν εὐρὺν</l>
<l>Ζεύς, ἐτάραξε δὲ πόντον, ἐπισπέρχουσι δʼ ἄελλαι</l>
<l n="305">παντοίων ἀνέμων.  νῦν μοι σῶς αἰπὺς ὄλεθρος.</l>
<l>τρὶς μάκαρες Δαναοὶ καὶ τετράκις, οἳ τότʼ ὄλοντο</l>
<l>Τροίῃ ἐν εὐρείῃ χάριν Ἀτρεΐδῃσι φέροντες.</l>
<l>ὡς δὴ ἐγώ γʼ ὄφελον θανέειν καὶ πότμον ἐπισπεῖν</l>
<l>ἤματι τῷ ὅτε μοι πλεῖστοι χαλκήρεα δοῦρα</l>
<l n="310">Τρῶες ἐπέρριψαν περὶ Πηλεΐωνι θανόντι.</l>
<l>τῷ κʼ ἔλαχον κτερέων, καί μευ κλέος ἦγον Ἀχαιοί·</l>
<l>νῦν δέ λευγαλέῳ θανάτῳ εἵμαρτο ἁλῶναι.</l>
</q>
<milestone n="313" unit="card" ed="p"/>
<l>
<milestone unit="para" ed="P"/>ὣς ἄρα μιν εἰπόντʼ ἔλασεν μέγα κῦμα κατʼ ἄκρης</l>
<l>δεινὸν ἐπεσσύμενον, περὶ δὲ σχεδίην ἐλέλιξε.</l>
<l n="315">τῆλε δʼ ἀπὸ σχεδίης αὐτὸς πέσε,  πηδάλιον δὲ</l>
<l>ἐκ χειρῶν προέηκε· μέσον δέ οἱ ἱστὸν ἔαξεν</l>
<l>δεινὴ μισγομένων ἀνέμων ἐλθοῦσα θύελλα,</l>
<l>τηλοῦ δὲ σπεῖρον καὶ ἐπίκριον ἔμπεσε πόντῳ.</l>
<l>τὸν δʼ ἄρʼ ὑπόβρυχα θῆκε πολὺν χρόνον, οὐδʼ ἐδυνάσθη</l>
<l n="320">αἶψα μάλʼ ἀνσχεθέειν μεγάλου ὑπὸ κύματος ὁρμῆς·</l>
<l>εἵματα γάρ ῥʼ ἐβάρυνε, τά οἱ πόρε δῖα Καλυψώ.</l>
<l>ὀψὲ δὲ δή ῥʼ ἀνέδυ, στόματος δʼ ἐξέπτυσεν ἅλμην</l>
<l>πικρήν, ἥ οἱ πολλὴ ἀπὸ κρατὸς κελάρυζεν.</l>
<l>ἀλλʼ οὐδʼ ὣς σχεδίης ἐπελήθετο, τειρόμενός περ,</l>
<l n="325">ἀλλὰ μεθορμηθεὶς ἐνὶ κύμασιν ἐλλάβετʼ αὐτῆς,</l>
<l>ἐν μέσσῃ δὲ καθῖζε τέλος θανάτου ἀλεείνων.</l>
<l>τὴν δʼ ἐφόρει μέγα κῦμα κατὰ ῥόον ἔνθα καὶ ἔνθα.</l>
<l>ὡς δʼ ὅτʼ ὀπωρινὸς Βορέης φορέῃσιν ἀκάνθας</l>
<l>ἂμ πεδίον, πυκιναὶ δὲ πρὸς ἀλλήλῃσιν ἔχονται,</l>
<l n="330">ὣς τὴν ἂμ πέλαγος ἄνεμοι φέρον ἔνθα καὶ ἔνθα·</l>
<l>ἄλλοτε μέν τε Νότος Βορέῃ προβάλεσκε φέρεσθαι,</l>
<l>ἄλλοτε δʼ αὖτʼ Εὖρος Ζεφύρῳ εἴξασκε διώκειν.</l>
<l>
<milestone unit="para" ed="P"/>τὸν δὲ ἴδεν Κάδμου θυγάτηρ, καλλίσφυρος Ἰνώ,</l>
<l>Λευκοθέη, ἣ πρὶν μὲν ἔην βροτὸς αὐδήεσσα,</l>
<l n="335">νῦν δʼ ἁλὸς ἐν πελάγεσσι θεῶν ἒξ ἔμμορε τιμῆς.</l>
<l>ἥ ῥʼ Ὀδυσῆʼ ἐλέησεν ἀλώμενον, ἄλγεʼ ἔχοντα,</l>
<l>αἰθυίῃ δʼ ἐικυῖα ποτῇ ἀνεδύσετο λίμνης,</l>
<l>ἷζε δʼ ἐπὶ σχεδίης πολυδέσμου εἶπέ τε μῦθον·</l>
<q direct="unspecified">
<l>
<milestone unit="para" ed="P"/>κάμμορε, τίπτε τοι ὧδε Ποσειδάων ἐνοσίχθων</l>
<l n="340">ὠδύσατʼ ἐκπάγλως,  ὅτι τοι κακὰ πολλὰ φυτεύει;</l>
<l>οὐ μὲν δή σε καταφθίσει μάλα περ μενεαίνων.</l>
<l>ἀλλὰ μάλʼ ὧδʼ ἔρξαι, δοκέεις δέ μοι οὐκ ἀπινύσσειν·</l>
<l>εἵματα ταῦτʼ ἀποδὺς σχεδίην ἀνέμοισι φέρεσθαι</l>
<l>κάλλιπʼ, ἀτὰρ χείρεσσι νέων ἐπιμαίεο νόστου</l>
<l n="345">γαίης Φαιήκων,  ὅθι τοι μοῖρʼ ἐστὶν ἀλύξαι.</l>
<l>τῆ δέ, τόδε κρήδεμνον ὑπὸ στέρνοιο τανύσσαι</l>
<l>ἄμβροτον· οὐδέ τί τοι παθέειν δέος οὐδʼ ἀπολέσθαι.</l>
<l>αὐτὰρ ἐπὴν χείρεσσιν ἐφάψεαι ἠπείροιο,</l>
<l>ἂψ ἀπολυσάμενος βαλέειν εἰς οἴνοπα πόντον</l>
<l n="350">πολλὸν ἀπʼ ἠπείρου,  αὐτὸς δʼ ἀπονόσφι τραπέσθαι.</l>
</q>
<l>
<milestone unit="para" ed="P"/>ὣς ἄρα φωνήσασα θεὰ κρήδεμνον ἔδωκεν,</l>
<l>αὐτὴ δʼ ἂψ ἐς πόντον ἐδύσετο κυμαίνοντα</l>
<l>αἰθυίῃ ἐικυῖα· μέλαν δέ ἑ κῦμα κάλυψεν.</l>
<l>αὐτὰρ ὁ μερμήριξε πολύτλας δῖος Ὀδυσσεύς,</l>
<l n="355">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<q direct="unspecified">
<l>
<milestone unit="para" ed="P"/>ὤ μοι ἐγώ, μή τίς μοι ὑφαίνῃσιν δόλον αὖτε</l>
<l>ἀθανάτων, ὅ τέ με σχεδίης ἀποβῆναι ἀνώγει.</l>
<l>ἀλλὰ μάλʼ οὔ πω πείσομʼ, ἐπεὶ ἑκὰς ὀφθαλμοῖσιν</l>
<l>γαῖαν ἐγὼν ἰδόμην, ὅθι μοι φάτο φύξιμον εἶναι.</l>
<l n="360">ἀλλὰ μάλʼ ὧδʼ ἔρξω,  δοκέει δέ μοι εἶναι ἄριστον·</l>
<l>ὄφρʼ ἂν μέν κεν δούρατʼ ἐν ἁρμονίῃσιν ἀρήρῃ,</l>
<l>τόφρʼ αὐτοῦ μενέω καὶ τλήσομαι ἄλγεα πάσχων·</l>
<l>αὐτὰρ ἐπὴν δή μοι σχεδίην διὰ κῦμα τινάξῃ,</l>
<l>νήξομʼ, ἐπεὶ οὐ μέν τι πάρα προνοῆσαι ἄμεινον.</l>
</q>
<milestone n="365" unit="card" ed="p"/>
<l n="365">
<milestone unit="para" ed="P"/>ἧος ὁ ταῦθʼ ὥρμαινε κατὰ φρένα καὶ κατὰ θυμόν,</l>
<l>ὦρσε δʼ ἐπὶ μέγα κῦμα Ποσειδάων ἐνοσίχθων,</l>
<l>δεινόν τʼ ἀργαλέον τε, κατηρεφές, ἤλασε δʼ αὐτόν.</l>
<l>ὡς δʼ ἄνεμος ζαὴς ἠΐων θημῶνα τινάξῃ</l>
<l>καρφαλέων· τὰ μὲν ἄρ τε διεσκέδασʼ ἄλλυδις ἄλλῃ·</l>
<l n="370">ὣς τῆς δούρατα μακρὰ διεσκέδασʼ.  αὐτὰρ Ὀδυσσεὺς</l>
<l>ἀμφʼ ἑνὶ δούρατι βαῖνε, κέληθʼ ὡς ἵππον ἐλαύνων,</l>
<l>εἵματα δʼ ἐξαπέδυνε, τά οἱ πόρε δῖα Καλυψώ.</l>
<l>αὐτίκα δὲ κρήδεμνον ὑπὸ στέρνοιο τάνυσσεν,</l>
<l>αὐτὸς δὲ πρηνὴς ἁλὶ κάππεσε, χεῖρε πετάσσας,</l>
<l n="375">νηχέμεναι μεμαώς.  ἴδε δὲ κρείων ἐνοσίχθων,</l>
<l>κινήσας δὲ κάρη προτὶ ὃν μυθήσατο θυμόν·</l>
<q direct="unspecified">
<l>
<milestone unit="para" ed="P"/>οὕτω νῦν κακὰ πολλὰ παθὼν ἀλόω κατὰ πόντον,</l>
<l>εἰς ὅ κεν ἀνθρώποισι διοτρεφέεσσι μιγήῃς.</l>
<l>ἀλλʼ οὐδʼ ὥς σε ἔολπα ὀνόσσεσθαι κακότητος.</l>
</q>
<l n="380">
<milestone unit="para" ed="P"/>ὣς ἄρα φωνήσας ἵμασεν καλλίτριχας ἵππους,</l>
<l>ἵκετο δʼ εἰς Αἰγάς, ὅθι οἱ κλυτὰ δώματʼ ἔασιν.</l>
<l>
<milestone unit="para" ed="P"/>αὐτὰρ Ἀθηναίη κούρη Διὸς ἄλλʼ ἐνόησεν.</l>
<l>ἦ τοι τῶν ἄλλων ἀνέμων κατέδησε κελεύθους,</l>
<l>παύσασθαι δʼ ἐκέλευσε καὶ εὐνηθῆναι ἅπαντας·</l>
<l n="385">ὦρσε δʼ ἐπὶ κραιπνὸν Βορέην,  πρὸ δὲ κύματʼ ἔαξεν,</l>
<l>ἧος ὃ Φαιήκεσσι φιληρέτμοισι μιγείη</l>
<l>διογενὴς Ὀδυσεὺς θάνατον καὶ κῆρας ἀλύξας.</l>
<l>
<milestone unit="para" ed="P"/>ἔνθα δύω νύκτας δύο τʼ ἤματα κύματι πηγῷ</l>
<l>πλάζετο, πολλὰ δέ οἱ κραδίη προτιόσσετʼ ὄλεθρον.</l>
<l n="390">ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,</l>
<l>καὶ τότʼ ἔπειτʼ ἄνεμος μὲν ἐπαύσατο ἠδὲ γαλήνη</l>
<l>ἔπλετο νηνεμίη· ὁ δʼ ἄρα σχεδὸν εἴσιδε γαῖαν</l>
<l>ὀξὺ μάλα προϊδών, μεγάλου ὑπὸ κύματος ἀρθείς.</l>
<l>ὡς δʼ ὅτʼ ἂν ἀσπάσιος βίοτος παίδεσσι φανήῃ</l>
<l n="395">πατρός,  ὃς ἐν νούσῳ κεῖται κρατέρʼ ἄλγεα πάσχων,</l>
<l>δηρὸν τηκόμενος, στυγερὸς δέ οἱ ἔχραε δαίμων,</l>
<l>ἀσπάσιον δʼ ἄρα τόν γε θεοὶ κακότητος ἔλυσαν,</l>
<l>ὣς Ὀδυσεῖ ἀσπαστὸν ἐείσατο γαῖα καὶ ὕλη,</l>
<l>νῆχε δʼ ἐπειγόμενος ποσὶν ἠπείρου ἐπιβῆναι.</l>
<l n="400">ἀλλʼ ὅτε τόσσον ἀπῆν ὅσσον τε γέγωνε βοήσας,</l>
<l>καὶ δὴ δοῦπον ἄκουσε ποτὶ σπιλάδεσσι θαλάσσης·</l>
<l>ῥόχθει γὰρ μέγα κῦμα ποτὶ ξερὸν ἠπείροιο</l>
<l>δεινὸν ἐρευγόμενον, εἴλυτο δὲ πάνθʼ ἁλὸς ἄχνῃ·</l>
<l>οὐ γὰρ ἔσαν λιμένες νηῶν ὄχοι, οὐδʼ ἐπιωγαί.</l>
<l n="405">ἀλλʼ ἀκταὶ προβλῆτες ἔσαν σπιλάδες τε πάγοι τε·</l>
<l>καὶ τότʼ Ὀδυσσῆος λύτο γούνατα καὶ φίλον ἦτορ,</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<milestone n="408" unit="card" ed="p"/>
<q direct="unspecified">
<l>
<milestone unit="para" ed="P"/>ὤ μοι, ἐπεὶ δὴ γαῖαν ἀελπέα δῶκεν ἰδέσθαι</l>
<l>Ζεύς, καὶ δὴ τόδε λαῖτμα διατμήξας ἐπέρησα,</l>
<l n="410">ἔκβασις οὔ πῃ φαίνεθʼ ἁλὸς πολιοῖο θύραζε·</l>
<l>ἔκτοσθεν μὲν γὰρ πάγοι ὀξέες, ἀμφὶ δὲ κῦμα</l>
<l>βέβρυχεν ῥόθιον, λισσὴ δʼ ἀναδέδρομε πέτρη,</l>
<l>ἀγχιβαθὴς δὲ θάλασσα, καὶ οὔ πως ἔστι πόδεσσι</l>
<l>στήμεναι ἀμφοτέροισι καὶ ἐκφυγέειν κακότητα·</l>
<l n="415">μή πώς μʼ ἐκβαίνοντα βάλῃ λίθακι ποτὶ πέτρῃ</l>
<l>κῦμα μέγʼ ἁρπάξαν· μελέη δέ μοι ἔσσεται ὁρμή.</l>
<l>εἰ δέ κʼ ἔτι προτέρω παρανήξομαι, ἤν που ἐφεύρω</l>
<l>ἠιόνας τε παραπλῆγας λιμένας τε θαλάσσης,</l>
<l>δείδω μή μʼ ἐξαῦτις ἀναρπάξασα θύελλα</l>
<l n="420">πόντον ἐπʼ ἰχθυόεντα φέρῃ βαρέα στενάχοντα,</l>
<l>ἠέ τί μοι καὶ κῆτος ἐπισσεύῃ μέγα δαίμων</l>
<l>ἐξ ἁλός, οἷά τε πολλὰ τρέφει κλυτὸς Ἀμφιτρίτη·</l>
<l>οἶδα γάρ, ὥς μοι ὀδώδυσται κλυτὸς ἐννοσίγαιος.</l>
</q>
<l>
<milestone unit="para" ed="P"/>ἧος ὁ ταῦθʼ ὥρμαινε κατὰ φρένα καὶ κατὰ θυμόν,</l>
<l n="425">τόφρα δέ μιν μέγα κῦμα φέρε τρηχεῖαν ἐπʼ ἀκτήν.</l>
<l>ἔνθα κʼ ἀπὸ ῥινοὺς δρύφθη, σὺν δʼ ὀστέʼ ἀράχθη,</l>
<l>εἰ μὴ ἐπὶ φρεσὶ θῆκε θεά, γλαυκῶπις Ἀθήνη·</l>
<l>ἀμφοτέρῃσι δὲ χερσὶν ἐπεσσύμενος λάβε πέτρης,</l>
<l>τῆς ἔχετο στενάχων, ἧος μέγα κῦμα παρῆλθε.</l>
<l n="430">καὶ τὸ μὲν ὣς ὑπάλυξε,  παλιρρόθιον δέ μιν αὖτις</l>
<l>πλῆξεν ἐπεσσύμενον, τηλοῦ δέ μιν ἔμβαλε πόντῳ.</l>
<l>ὡς δʼ ὅτε πουλύποδος θαλάμης ἐξελκομένοιο</l>
<l>πρὸς κοτυληδονόφιν πυκιναὶ λάιγγες ἔχονται,</l>
<l>ὣς τοῦ πρὸς πέτρῃσι θρασειάων ἀπὸ χειρῶν</l>
<l n="435">ῥινοὶ ἀπέδρυφθεν· τὸν δὲ μέγα κῦμα κάλυψεν.</l>
<l>ἔνθα κε δὴ δύστηνος ὑπὲρ μόρον ὤλετʼ Ὀδυσσεύς,</l>
<l>εἰ μὴ ἐπιφροσύνην δῶκε γλαυκῶπις Ἀθήνη.</l>
<l>κύματος ἐξαναδύς, τά τʼ ἐρεύγεται ἤπειρόνδε,</l>
<l>νῆχε παρέξ, ἐς γαῖαν ὁρώμενος, εἴ που ἐφεύροι</l>
<l n="440">ἠιόνας τε παραπλῆγας λιμένας τε θαλάσσης.</l>
<l>ἀλλʼ ὅτε δὴ ποταμοῖο κατὰ στόμα καλλιρόοιο</l>
<l>ἷξε νέων, τῇ δή οἱ ἐείσατο χῶρος ἄριστος,</l>
<l>λεῖος πετράων, καὶ ἐπὶ σκέπας ἦν ἀνέμοιο,</l>
<l>ἔγνω δὲ προρέοντα καὶ εὔξατο ὃν κατὰ θυμόν·</l>
<q direct="unspecified">
<l n="445">
<milestone unit="para" ed="P"/>κλῦθι,  ἄναξ, ὅτις ἐσσί· πολύλλιστον δέ σʼ ἱκάνω,</l>
<l>φεύγων ἐκ πόντοιο Ποσειδάωνος ἐνιπάς.</l>
<l>αἰδοῖος μέν τʼ ἐστὶ καὶ ἀθανάτοισι θεοῖσιν</l>
<l>ἀνδρῶν ὅς τις ἵκηται ἀλώμενος, ὡς καὶ ἐγὼ νῦν</l>
<l>σόν τε ῥόον σά τε γούναθʼ ἱκάνω πολλὰ μογήσας.</l>
<l n="450">ἀλλʼ ἐλέαιρε,  ἄναξ· ἱκέτης δέ τοι εὔχομαι εἶναι.</l>
</q>
<milestone n="451" unit="card" ed="p"/>
<l>
<milestone unit="para" ed="P"/>ὣς φάθʼ, ὁ δʼ αὐτίκα παῦσεν ἑὸν ῥόον, ἔσχε δὲ κῦμα,</l>
<l>πρόσθε δέ οἱ ποίησε γαλήνην, τὸν δʼ ἐσάωσεν</l>
<l>ἐς ποταμοῦ προχοάς. ὁ δʼ ἄρʼ ἄμφω γούνατʼ ἔκαμψε</l>
<l>χεῖράς τε στιβαράς. ἁλὶ γὰρ δέδμητο φίλον κῆρ.</l>
<l n="455">ᾤδεε δὲ χρόα πάντα,  θάλασσα δὲ κήκιε πολλὴ</l>
<l>ἂν στόμα τε ῥῖνάς θʼ· ὁ δʼ ἄρʼ ἄπνευστος καὶ ἄναυδος</l>
<l>κεῖτʼ ὀλιγηπελέων, κάματος δέ μιν αἰνὸς ἵκανεν.</l>
<l>ἀλλʼ ὅτε δή ῥʼ ἄμπνυτο καὶ ἐς φρένα θυμὸς ἀγέρθη,</l>
<l>καὶ τότε δὴ κρήδεμνον ἀπὸ ἕο λῦσε θεοῖο.</l>
<l n="460">καὶ τὸ μὲν ἐς ποταμὸν ἁλιμυρήεντα μεθῆκεν,</l>
<l>ἂψ δʼ ἔφερεν μέγα κῦμα κατὰ ῥόον, αἶψα δʼ ἄρʼ Ἰνὼ</l>
<l>δέξατο χερσὶ φίλῃσιν· ὁ δʼ ἐκ ποταμοῖο λιασθεὶς</l>
<l>σχοίνῳ ὑπεκλίνθη, κύσε δὲ ζείδωρον ἄρουραν.</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<q direct="unspecified">
<l n="465">
<milestone unit="para" ed="P"/>ὤ μοι ἐγώ,  τί πάθω; τί νύ μοι μήκιστα γένηται;</l>
<l>εἰ μέν κʼ ἐν ποταμῷ δυσκηδέα νύκτα φυλάσσω,</l>
<l>μή μʼ ἄμυδις στίβη τε κακὴ καὶ θῆλυς ἐέρση</l>
<l>ἐξ ὀλιγηπελίης δαμάσῃ κεκαφηότα θυμόν·</l>
<l>αὔρη δʼ ἐκ ποταμοῦ ψυχρὴ πνέει ἠῶθι πρό.</l>
<l n="470">εἰ δέ κεν ἐς κλιτὺν ἀναβὰς καὶ δάσκιον ὕλην</l>
<l>θάμνοις ἐν πυκινοῖσι καταδράθω, εἴ με μεθείη</l>
<l>ῥῖγος καὶ κάματος, γλυκερὸς δέ μοι ὕπνος ἐπέλθῃ,</l>
<l>δείδω, μὴ θήρεσσιν ἕλωρ καὶ κύρμα γένωμαι.</l>
</q>
<l>
<milestone unit="para" ed="P"/>ὣς ἄρα οἱ φρονέοντι δοάσσατο κέρδιον εἶναι·</l>
<l n="475">βῆ ῥʼ ἴμεν εἰς ὕλην· τὴν δὲ σχεδὸν ὕδατος εὗρεν</l>
<l>ἐν περιφαινομένῳ· δοιοὺς δʼ ἄρʼ ὑπήλυθε θάμνους,</l>
<l>ἐξ ὁμόθεν πεφυῶτας· ὁ μὲν φυλίης, ὁ δʼ ἐλαίης.</l>
<l>τοὺς μὲν ἄρʼ οὔτʼ ἀνέμων διάη μένος ὑγρὸν ἀέντων,</l>
<l>οὔτε ποτʼ ἠέλιος φαέθων ἀκτῖσιν ἔβαλλεν,</l>
<l n="480">οὔτʼ ὄμβρος περάασκε διαμπερές· ὣς ἄρα πυκνοὶ</l>
<l>ἀλλήλοισιν ἔφυν ἐπαμοιβαδίς· οὓς ὑπʼ Ὀδυσσεὺς</l>
<l>δύσετʼ. ἄφαρ δʼ εὐνὴν ἐπαμήσατο χερσὶ φίλῃσιν</l>
<l>εὐρεῖαν· φύλλων γὰρ ἔην χύσις ἤλιθα πολλή,</l>
<l>ὅσσον τʼ ἠὲ δύω ἠὲ τρεῖς ἄνδρας ἔρυσθαι</l>
<l n="485">ὥρῃ χειμερίῃ,  εἰ καὶ μάλα περ χαλεπαίνοι.</l>
<l>τὴν μὲν ἰδὼν γήθησε πολύτλας δῖος Ὀδυσσεύς,</l>
<l>ἐν δʼ ἄρα μέσσῃ λέκτο, χύσιν δʼ ἐπεχεύατο φύλλων.</l>
<l>ὡς δʼ ὅτε τις δαλὸν σποδιῇ ἐνέκρυψε μελαίνῃ</l>
<l>ἀγροῦ ἐπʼ ἐσχατιῆς, ᾧ μὴ πάρα γείτονες ἄλλοι,</l>
<l n="490">σπέρμα πυρὸς σώζων,  ἵνα μή ποθεν ἄλλοθεν αὔοι,</l>
<l>ὣς Ὀδυσεὺς φύλλοισι καλύψατο· τῷ δʼ ἄρʼ Ἀθήνη</l>
<l>ὕπνον ἐπʼ ὄμμασι χεῦʼ, ἵνα μιν παύσειε τάχιστα</l>
<l>δυσπονέος καμάτοιο φίλα βλέφαρʼ ἀμφικαλύψας.</l>
</div1>
<div1 n="6" type="Book">
<milestone n="1" unit="card" ed="p"/>
<l>ὣς ὁ μὲν ἔνθα καθεῦδε πολύτλας δῖος Ὀδυσσεὺς</l>
<l>ὕπνῳ καὶ καμάτῳ ἀρημένος· αὐτὰρ Ἀθήνη</l>
<l>βῆ ῥʼ ἐς Φαιήκων ἀνδρῶν δῆμόν τε πόλιν τε,</l>
<l>οἳ πρὶν μέν ποτʼ ἔναιον ἐν εὐρυχόρῳ Ὑπερείῃ,</l>
<l n="5">ἀγχοῦ Κυκλώπων ἀνδρῶν ὑπερηνορεόντων,</l>
<l>οἵ σφεας σινέσκοντο, βίηφι δὲ φέρτεροι ἦσαν.</l>
<l>ἔνθεν ἀναστήσας ἄγε Ναυσίθοος θεοειδής,</l>
<l>εἷσεν δὲ Σχερίῃ, ἑκὰς ἀνδρῶν ἀλφηστάων,</l>
<l>ἀμφὶ δὲ τεῖχος ἔλασσε πόλει, καὶ ἐδείματο οἴκους,</l>
<l n="10">καὶ νηοὺς ποίησε θεῶν,  καὶ ἐδάσσατʼ ἀρούρας.</l>
<l>ἀλλʼ ὁ μὲν ἤδη κηρὶ δαμεὶς Ἄϊδόσδε βεβήκει,</l>
<l>Ἀλκίνοος δὲ τότʼ ἦρχε, θεῶν ἄπο μήδεα εἰδώς.</l>
<l>τοῦ μὲν ἔβη πρὸς δῶμα θεά, γλαυκῶπις Ἀθήνη,</l>
<l>νόστον Ὀδυσσῆι μεγαλήτορι μητιόωσα.</l>
<l n="15">βῆ δʼ ἴμεν ἐς θάλαμον πολυδαίδαλον,  ᾧ ἔνι κούρη</l>
<l>κοιμᾶτʼ ἀθανάτῃσι φυὴν καὶ εἶδος ὁμοίη,</l>
<l>Ναυσικάα, θυγάτηρ μεγαλήτορος Ἀλκινόοιο,</l>
<l>πὰρ δὲ δύʼ ἀμφίπολοι, Χαρίτων ἄπο κάλλος ἔχουσαι,</l>
<l>σταθμοῖιν ἑκάτερθε· θύραι δʼ ἐπέκειντο φαειναί.</l>
<l n="20">ἡ δʼ ἀνέμου ὡς πνοιὴ ἐπέσσυτο δέμνια κούρης,</l>
<l>στῆ δʼ ἄρʼ ὑπὲρ κεφαλῆς, καί μιν πρὸς μῦθον ἔειπεν,</l>
<l>εἰδομένη κούρῃ ναυσικλειτοῖο Δύμαντος,</l>
<l>ἥ οἱ ὁμηλικίη μὲν ἔην, κεχάριστο δὲ θυμῷ.</l>
<l>τῇ μιν ἐεισαμένη προσέφη γλαυκῶπις Ἀθήνη·</l>
<q direct="unspecified">
<l n="25">
<milestone unit="para" ed="P"/>Ναυσικάα,  τί νύ σʼ ὧδε μεθήμονα γείνατο μήτηρ;</l>
<l>εἵματα μέν τοι κεῖται ἀκηδέα σιγαλόεντα,</l>
<l>σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν</l>
<l>ἕννυσθαι, τὰ δὲ τοῖσι παρασχεῖν, οἵ κέ σʼ ἄγωνται.</l>
<l>ἐκ γάρ τοι τούτων φάτις ἀνθρώπους ἀναβαίνει</l>
<l n="30">ἐσθλή,  χαίρουσιν δὲ πατὴρ καὶ πότνια μήτηρ.</l>
<l>ἀλλʼ ἴομεν πλυνέουσαι ἅμʼ ἠοῖ φαινομένηφι·</l>
<l>καί τοι ἐγὼ συνέριθος ἅμʼ ἕψομαι, ὄφρα τάχιστα</l>
<l>ἐντύνεαι, ἐπεὶ οὔ τοι ἔτι δὴν παρθένος ἔσσεαι·</l>
<l>ἤδη γάρ σε μνῶνται ἀριστῆες κατὰ δῆμον</l>
<l n="35">πάντων Φαιήκων,  ὅθι τοι γένος ἐστὶ καὶ αὐτῇ.</l>
<l>ἀλλʼ ἄγʼ ἐπότρυνον πατέρα κλυτὸν ἠῶθι πρὸ</l>
<l>ἡμιόνους καὶ ἄμαξαν ἐφοπλίσαι, ἥ κεν ἄγῃσι</l>
<l>ζῶστρά τε καὶ πέπλους καὶ ῥήγεα σιγαλόεντα.</l>
<l>καὶ δὲ σοὶ ὧδʼ αὐτῇ πολὺ κάλλιον ἠὲ πόδεσσιν</l>
<l n="40">ἔρχεσθαι· πολλὸν γὰρ ἀπὸ πλυνοί εἰσι πόληος.</l>
</q>
<l>
<milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη</l>
<l>Οὔλυμπόνδʼ, ὅθι φασὶ θεῶν ἕδος ἀσφαλὲς αἰεὶ</l>
<l>ἔμμεναι. οὔτʼ ἀνέμοισι τινάσσεται οὔτε ποτʼ ὄμβρῳ</l>
<l>δεύεται οὔτε χιὼν ἐπιπίλναται, ἀλλὰ μάλʼ αἴθρη</l>
<l n="45">πέπταται ἀνέφελος,  λευκὴ δʼ ἐπιδέδρομεν αἴγλη·</l>
<l>τῷ ἔνι τέρπονται μάκαρες θεοὶ ἤματα πάντα.</l>
<l>ἔνθʼ ἀπέβη γλαυκῶπις, ἐπεὶ διεπέφραδε κούρῃ.</l>
<milestone n="48" unit="card" ed="p"/>
<l>
<milestone unit="para" ed="P"/>αὐτίκα δʼ Ἠὼς ἦλθεν ἐύθρονος, ἥ μιν ἔγειρε</l>
<l>Ναυσικάαν ἐύπεπλον· ἄφαρ δʼ ἀπεθαύμασʼ ὄνειρον,</l>
<l n="50">βῆ δʼ ἰέναι διὰ δώμαθʼ,  ἵνʼ ἀγγείλειε τοκεῦσιν,</l>
<l>πατρὶ φίλῳ καὶ μητρί· κιχήσατο δʼ ἔνδον ἐόντας·</l>
<l>ἡ μὲν ἐπʼ ἐσχάρῃ ἧστο σὺν ἀμφιπόλοισι γυναιξὶν</l>
<l>ἠλάκατα στρωφῶσʼ ἁλιπόρφυρα· τῷ δὲ θύραζε</l>
<l>ἐρχομένῳ ξύμβλητο μετὰ κλειτοὺς βασιλῆας</l>
<l n="55">ἐς βουλήν,  ἵνα μιν κάλεον Φαίηκες ἀγαυοί.</l>
<l>ἡ δὲ μάλʼ ἄγχι στᾶσα φίλον πατέρα προσέειπε·</l>
<q direct="unspecified">
<l>
<milestone unit="para" ed="P"/>πάππα φίλʼ, οὐκ ἂν δή μοι ἐφοπλίσσειας ἀπήνην</l>
<l>ὑψηλὴν ἐύκυκλον, ἵνα κλυτὰ εἵματʼ ἄγωμαι</l>
<l>ἐς ποταμὸν πλυνέουσα, τά μοι ῥερυπωμένα κεῖται;</l>
<l n="60">καὶ δὲ σοὶ αὐτῷ ἔοικε μετὰ πρώτοισιν ἐόντα.</l>
<l>βουλὰς βουλεύειν καθαρὰ χροΐ εἵματʼ ἔχοντα.</l>
<l>πέντε δέ τοι φίλοι υἷες ἐνὶ μεγάροις γεγάασιν,</l>
<l>οἱ δύʼ ὀπυίοντες, τρεῖς δʼ ἠίθεοι θαλέθοντες·</l>
<l>οἱ δʼ αἰεὶ ἐθέλουσι νεόπλυτα εἵματʼ ἔχοντες</l>
<l n="65">ἐς χορὸν ἔρχεσθαι· τὰ δʼ ἐμῇ φρενὶ πάντα μέμηλεν.</l>
</q>
<l>
<milestone unit="para" ed="P"/>ὣς ἔφατʼ· αἴδετο γὰρ θαλερὸν γάμον ἐξονομῆναι</l>
<l>πατρὶ φίλῳ. ὁ δὲ πάντα νόει καὶ ἀμείβετο μύθῳ·</l>
<q direct="unspecified">
<l>οὔτε τοι ἡμιόνων φθονέω, τέκος, οὔτε τευ ἄλλου.</l>
<l>ἔρχευ· ἀτάρ τοι δμῶες ἐφοπλίσσουσιν ἀπήνην</l>
<l n="70">ὑψηλὴν ἐύκυκλον,  ὑπερτερίῃ ἀραρυῖαν.</l>
</q>
<l>
<milestone unit="para" ed="P"/>ὣς εἰπὼν δμώεσσιν ἐκέκλετο, τοὶ δʼ ἐπίθοντο.</l>
<l>οἱ μὲν ἄρʼ ἐκτὸς ἄμαξαν ἐύτροχον ἡμιονείην</l>
<l>ὥπλεον, ἡμιόνους θʼ ὕπαγον ζεῦξάν θʼ ὑπʼ ἀπήνῃ·</l>
<l>κούρη δʼ ἐκ θαλάμοιο φέρεν ἐσθῆτα φαεινήν.</l>
<l n="75">καὶ τὴν μὲν κατέθηκεν ἐυξέστῳ ἐπʼ ἀπήνῃ,</l>
<l>μήτηρ δʼ ἐν κίστῃ ἐτίθει μενοεικέʼ ἐδωδὴν</l>
<l>παντοίην, ἐν δʼ ὄψα τίθει, ἐν δʼ οἶνον ἔχευεν</l>
<l>ἀσκῷ ἐν αἰγείῳ· κούρη δʼ ἐπεβήσετʼ ἀπήνης.</l>
<l>δῶκεν δὲ χρυσέῃ ἐν ληκύθῳ ὑγρὸν ἔλαιον,</l>
<l n="80">ἧος χυτλώσαιτο σὺν ἀμφιπόλοισι γυναιξίν.</l>
<l>ἡ δʼ ἔλαβεν μάστιγα καὶ ἡνία σιγαλόεντα,</l>
<l>μάστιξεν δʼ ἐλάαν· καναχὴ δʼ ἦν ἡμιόνοιιν.</l>
<l>αἱ δʼ ἄμοτον τανύοντο, φέρον δʼ ἐσθῆτα καὶ αὐτήν,</l>
<l>οὐκ οἴην, ἅμα τῇ γε καὶ ἀμφίπολοι κίον ἄλλαι.</l>
<milestone n="85" unit="card" ed="p"/>
<l n="85">
<milestone unit="para" ed="P"/>αἱ δʼ ὅτε δὴ ποταμοῖο ῥόον περικαλλέʼ ἵκοντο,</l>
<l>ἔνθʼ ἦ τοι πλυνοὶ ἦσαν ἐπηετανοί, πολὺ δʼ ὕδωρ</l>
<l>καλὸν ὑπεκπρόρεεν μάλα περ ῥυπόωντα καθῆραι,</l>
<l>ἔνθʼ αἵ γʼ ἡμιόνους μὲν ὑπεκπροέλυσαν ἀπήνης.</l>
<l>καὶ τὰς μὲν σεῦαν ποταμὸν πάρα δινήεντα</l>
<l n="90">τρώγειν ἄγρωστιν μελιηδέα· ταὶ δʼ ἀπʼ ἀπήνης</l>
<l>εἵματα χερσὶν ἕλοντο καὶ ἐσφόρεον μέλαν ὕδωρ,</l>
<l>στεῖβον δʼ ἐν βόθροισι θοῶς ἔριδα προφέρουσαι.</l>
<l>αὐτὰρ ἐπεὶ πλῦνάν τε κάθηράν τε ῥύπα πάντα,</l>
<l>ἑξείης πέτασαν παρὰ θῖνʼ ἁλός, ἧχι μάλιστα</l>
<l n="95">λάιγγας ποτὶ χέρσον ἀποπλύνεσκε θάλασσα.</l>
<l>αἱ δὲ λοεσσάμεναι καὶ χρισάμεναι λίπʼ ἐλαίῳ</l>
<l>δεῖπνον ἔπειθʼ εἵλοντο παρʼ ὄχθῃσιν ποταμοῖο,</l>
<l>εἵματα δʼ ἠελίοιο μένον τερσήμεναι αὐγῇ.</l>
<l>αὐτὰρ ἐπεὶ σίτου τάρφθεν δμῳαί τε καὶ αὐτή,</l>
<l n="100">σφαίρῃ ταὶ δʼ ἄρʼ ἔπαιζον,  ἀπὸ κρήδεμνα βαλοῦσαι·</l>
<l>τῇσι δὲ Ναυσικάα λευκώλενος ἤρχετο μολπῆς.</l>
<l>οἵη δʼ Ἄρτεμις εἶσι κατʼ οὔρεα ἰοχέαιρα,</l>
<l>ἢ κατὰ Τηΰγετον περιμήκετον ἢ Ἐρύμανθον,</l>
<l>τερπομένη κάπροισι καὶ ὠκείῃς ἐλάφοισι·</l>
<l n="105">τῇ δέ θʼ ἅμα νύμφαι,  κοῦραι Διὸς αἰγιόχοιο,</l>
<l>ἀγρονόμοι παίζουσι, γέγηθε δέ τε φρένα Λητώ·</l>
<l>πασάων δʼ ὑπὲρ ἥ γε κάρη ἔχει ἠδὲ μέτωπα,</l>
<l>ῥεῖά τʼ ἀριγνώτη πέλεται, καλαὶ δέ τε πᾶσαι·</l>
<l>ὣς ἥ γʼ ἀμφιπόλοισι μετέπρεπε παρθένος ἀδμής.</l>
<l n="110">
<milestone unit="para" ed="P"/>ἀλλʼ ὅτε δὴ ἄρʼ ἔμελλε πάλιν οἶκόνδε νέεσθαι</l>
<l>ζεύξασʼ ἡμιόνους πτύξασά τε εἵματα καλά,</l>
<l>ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη,</l>
<l>ὡς Ὀδυσεὺς ἔγροιτο, ἴδοι τʼ ἐυώπιδα κούρην,</l>
<l>ἥ οἱ Φαιήκων ἀνδρῶν πόλιν ἡγήσαιτο.</l>
<l n="115">σφαῖραν ἔπειτʼ ἔρριψε μετʼ ἀμφίπολον βασίλεια·</l>
<l>ἀμφιπόλου μὲν ἅμαρτε, βαθείῃ δʼ ἔμβαλε δίνῃ·</l>
<l>αἱ δʼ ἐπὶ μακρὸν ἄυσαν· ὁ δʼ ἔγρετο δῖος Ὀδυσσεύς,</l>
<l>ἑζόμενος δʼ ὥρμαινε κατὰ φρένα καὶ κατὰ θυμόν·</l>
<q direct="unspecified">
<l>
<milestone unit="para" ed="P"/>ὤ μοι ἐγώ, τέων αὖτε βροτῶν ἐς γαῖαν ἱκάνω;</l>
<l n="120">ἦ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,</l>
<l>ἦε φιλόξεινοι καί σφιν νόος ἐστὶ θεουδής;</l>
<l>ὥς τέ με κουράων ἀμφήλυθε θῆλυς ἀυτή·</l>
<l>νυμφάων, αἳ ἔχουσʼ ὀρέων αἰπεινὰ κάρηνα</l>
<l>καὶ πηγὰς ποταμῶν καὶ πίσεα ποιήεντα.</l>
<l n="125">ἦ νύ που ἀνθρώπων εἰμὶ σχεδὸν αὐδηέντων;</l>
<l>ἀλλʼ ἄγʼ ἐγὼν αὐτὸς πειρήσομαι ἠδὲ ἴδωμαι.</l>
</q>
<milestone n="127" unit="card" ed="p"/>
<l>
<milestone unit="para" ed="P"/>ὣς εἰπὼν θάμνων ὑπεδύσετο δῖος Ὀδυσσεύς,</l>
<l>ἐκ πυκινῆς δʼ ὕλης πτόρθον κλάσε χειρὶ παχείῃ</l>
<l>φύλλων, ὡς ῥύσαιτο περὶ χροῒ μήδεα φωτός.</l>
<l n="130">βῆ δʼ ἴμεν ὥς τε λέων ὀρεσίτροφος ἀλκὶ πεποιθώς,</l>
<l>ὅς τʼ εἶσʼ ὑόμενος καὶ ἀήμενος, ἐν δέ οἱ ὄσσε</l>
<l>δαίεται· αὐτὰρ ὁ βουσὶ μετέρχεται ἢ ὀίεσσιν</l>
<l>ἠὲ μετʼ ἀγροτέρας ἐλάφους· κέλεται δέ ἑ γαστὴρ</l>
<l>μήλων πειρήσοντα καὶ ἐς πυκινὸν δόμον ἐλθεῖν·</l>
<l n="135">ὣς Ὀδυσεὺς κούρῃσιν ἐυπλοκάμοισιν ἔμελλε</l>
<l>μίξεσθαι, γυμνός περ ἐών· χρειὼ γὰρ ἵκανε.</l>
<l>σμερδαλέος δʼ αὐτῇσι φάνη κεκακωμένος ἅλμῃ,</l>
<l>τρέσσαν δʼ ἄλλυδις ἄλλη ἐπʼ ἠιόνας προὐχούσας·</l>
<l>οἴη δʼ Ἀλκινόου θυγάτηρ μένε· τῇ γὰρ Ἀθήνη</l>
<l n="140">θάρσος ἐνὶ φρεσὶ θῆκε καὶ ἐκ δέος εἵλετο γυίων.</l>
<l>στῆ δʼ ἄντα σχομένη· ὁ δὲ μερμήριξεν Ὀδυσσεύς,</l>
<l>ἢ γούνων λίσσοιτο λαβὼν ἐυώπιδα κούρην,</l>
<l>ἦ αὔτως ἐπέεσσιν ἀποσταδὰ μειλιχίοισι</l>
<l>λίσσοιτʼ, εἰ δείξειε πόλιν καὶ εἵματα δοίη.</l>
<l n="145">ὣς ἄρα οἱ φρονέοντι δοάσσατο κέρδιον εἶναι,</l>
<l>λίσσεσθαι ἐπέεσσιν ἀποσταδὰ μειλιχίοισι,</l>
<l>μή οἱ γοῦνα λαβόντι χολώσαιτο φρένα κούρη.</l>
<l>αὐτίκα μειλίχιον καὶ κερδαλέον φάτο μῦθον.</l>
<q direct="unspecified">
<l>
<milestone unit="para" ed="P"/>γουνοῦμαί σε, ἄνασσα· θεός νύ τις, ἦ βροτός ἐσσι;</l>
<l n="150">εἰ μέν τις θεός ἐσσι,  τοὶ οὐρανὸν εὐρὺν ἔχουσιν,</l>
<l>Ἀρτέμιδί σε ἐγώ γε, Διὸς κούρῃ μεγάλοιο,</l>
<l>εἶδός τε μέγεθός τε φυήν τʼ ἄγχιστα ἐίσκω·</l>
<l>εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,</l>
<l>τρὶς μάκαρες μὲν σοί γε πατὴρ καὶ πότνια μήτηρ,</l>
<l n="155">τρὶς μάκαρες δὲ κασίγνητοι· μάλα πού σφισι θυμὸς</l>
<l>αἰὲν ἐυφροσύνῃσιν ἰαίνεται εἵνεκα σεῖο,</l>
<l>λευσσόντων τοιόνδε θάλος χορὸν εἰσοιχνεῦσαν.</l>
<l>κεῖνος δʼ αὖ περὶ κῆρι μακάρτατος ἔξοχον ἄλλων,</l>
<l>ὅς κέ σʼ ἐέδνοισι βρίσας οἶκόνδʼ ἀγάγηται.</l>
<l n="160">οὐ γάρ πω τοιοῦτον ἴδον βροτὸν ὀφθαλμοῖσιν,</l>
<l>οὔτʼ ἄνδρʼ οὔτε γυναῖκα· σέβας μʼ ἔχει εἰσορόωντα.</l>
<milestone n="162" unit="card" ed="p"/>
<l>Δήλῳ δή ποτε τοῖον Ἀπόλλωνος παρὰ βωμῷ</l>
<l>φοίνικος νέον ἔρνος ἀνερχόμενον ἐνόησα·</l>
<l>ἦλθον γὰρ καὶ κεῖσε, πολὺς δέ μοι ἕσπετο λαός,</l>
<l n="165">τὴν ὁδὸν ᾗ δὴ μέλλεν ἐμοὶ κακὰ κήδεʼ ἔσεσθαι.</l>
<l>ὣς δʼ αὔτως καὶ κεῖνο ἰδὼν ἐτεθήπεα θυμῷ</l>
<l>δήν, ἐπεὶ οὔ πω τοῖον ἀνήλυθεν ἐκ δόρυ γαίης,</l>
<l>ὡς σέ, γύναι, ἄγαμαί τε τέθηπά τε, δείδια δʼ αἰνῶς</l>
<l>γούνων ἅψασθαι· χαλεπὸν δέ με πένθος ἱκάνει.</l>
<l n="170">χθιζὸς ἐεικοστῷ φύγον ἤματι οἴνοπα πόντον·</l>
<l>τόφρα δέ μʼ αἰεὶ κῦμʼ ἐφόρει κραιπναί τε θύελλαι</l>
<l>νήσου ἀπʼ Ὠγυγίης. νῦν δʼ ἐνθάδε κάββαλε δαίμων,</l>
<l>ὄφρʼ ἔτι που καὶ τῇδε πάθω κακόν· οὐ γὰρ ὀίω</l>
<l>παύσεσθʼ, ἀλλʼ ἔτι πολλὰ θεοὶ τελέουσι πάροιθεν.</l>
<l n="175">ἀλλά,  ἄνασσʼ, ἐλέαιρε· σὲ γὰρ κακὰ πολλὰ μογήσας</l>
<l>ἐς πρώτην ἱκόμην, τῶν δʼ ἄλλων οὔ τινα οἶδα</l>
<l>ἀνθρώπων, οἳ τήνδε πόλιν καὶ γαῖαν ἔχουσιν.</l>
<l>ἄστυ δέ μοι δεῖξον, δὸς δὲ ῥάκος ἀμφιβαλέσθαι,</l>
<l>εἴ τί που εἴλυμα σπείρων ἔχες ἐνθάδʼ ἰοῦσα.</l>
<l n="180">σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,</l>
<l>ἄνδρα τε καὶ οἶκον, καὶ ὁμοφροσύνην ὀπάσειαν</l>
<l>ἐσθλήν· οὐ μὲν γὰρ τοῦ γε κρεῖσσον καὶ ἄρειον,</l>
<l>ἢ ὅθʼ ὁμοφρονέοντε νοήμασιν οἶκον ἔχητον</l>
<l>ἀνὴρ ἠδὲ γυνή· πόλλʼ ἄλγεα δυσμενέεσσι,</l>
<l n="185">χάρματα δʼ εὐμενέτῃσι,  μάλιστα δέ τʼ ἔκλυον αὐτοί.</l>
</q>
<l>
<milestone unit="para" ed="P"/>τὸν δʼ αὖ Ναυσικάα λευκώλενος ἀντίον ηὔδα·</l>
<q direct="unspecified">
<l>ξεῖνʼ, ἐπεὶ οὔτε κακῷ οὔτʼ ἄφρονι φωτὶ ἔοικας·</l>
<l>Ζεὺς δʼ αὐτὸς νέμει ὄλβον Ὀλύμπιος ἀνθρώποισιν,</l>
<l>ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ·</l>
<l n="190">καί που σοὶ τάδʼ ἔδωκε,  σὲ δὲ χρὴ τετλάμεν ἔμπης.</l>
<l>νῦν δʼ, ἐπεὶ ἡμετέρην τε πόλιν καὶ γαῖαν ἱκάνεις,</l>
<l>οὔτʼ οὖν ἐσθῆτος δευήσεαι οὔτε τευ ἄλλου,</l>
<l>ὧν ἐπέοιχʼ ἱκέτην ταλαπείριον ἀντιάσαντα.</l>
<l>ἄστυ δέ τοι δείξω, ἐρέω δέ τοι οὔνομα λαῶν.</l>
<l n="195">Φαίηκες μὲν τήνδε πόλιν καὶ γαῖαν ἔχουσιν,</l>
<l>εἰμὶ δʼ ἐγὼ θυγάτηρ μεγαλήτορος Ἀλκινόοιο,</l>
<l>τοῦ δʼ ἐκ Φαιήκων ἔχεται κάρτος τε βίη τε.</l>
</q>
<l>
<milestone unit="para" ed="P"/>ἦ ῥα καὶ ἀμφιπόλοισιν ἐυπλοκάμοισι κέλευσε·</l>
<q direct="unspecified">
<l>στῆτέ μοι, ἀμφίπολοι· πόσε φεύγετε φῶτα ἰδοῦσαι;</l>
<l n="200">ἦ μή πού τινα δυσμενέων φάσθʼ ἔμμεναι ἀνδρῶν;</l>
<l>οὐκ ἔσθʼ οὗτος ἀνὴρ διερὸς βροτὸς οὐδὲ γένηται,</l>
<l>ὅς κεν Φαιήκων ἀνδρῶν ἐς γαῖαν ἵκηται</l>
<l>δηιοτῆτα φέρων· μάλα γὰρ φίλοι ἀθανάτοισιν.</l>
<l>οἰκέομεν δʼ ἀπάνευθε πολυκλύστῳ ἐνὶ πόντῳ,</l>
<l n="205">ἔσχατοι,  οὐδέ τις ἄμμι βροτῶν ἐπιμίσγεται ἄλλος.</l>
<l>ἀλλʼ ὅδε τις δύστηνος ἀλώμενος ἐνθάδʼ ἱκάνει,</l>
<l>τὸν νῦν χρὴ κομέειν· πρὸς γὰρ Διός εἰσιν ἅπαντες</l>
<l>ξεῖνοί τε πτωχοί τε, δόσις δʼ ὀλίγη τε φίλη τε.</l>
<l>ἀλλὰ δότʼ, ἀμφίπολοι, ξείνῳ βρῶσίν τε πόσιν τε,</l>
<l n="210">λούσατέ τʼ ἐν ποταμῷ,  ὅθʼ ἐπὶ σκέπας ἔστʼ ἀνέμοιο.</l>
</q>
<milestone n="211" unit="card" ed="p"/>
<l>
<milestone unit="para" ed="P"/>ὣς ἔφαθʼ, αἱ δʼ ἔσταν τε καὶ ἀλλήλῃσι κέλευσαν,</l>
<l>κὰδ δʼ ἄρʼ Ὀδυσσῆʼ εἷσαν ἐπὶ σκέπας, ὡς ἐκέλευσεν</l>
<l>Ναυσικάα θυγάτηρ μεγαλήτορος Ἀλκινόοιο·</l>
<l>πὰρ δʼ ἄρα οἱ φᾶρός τε χιτῶνά τε εἵματʼ ἔθηκαν,</l>
<l n="215">δῶκαν δὲ χρυσέῃ ἐν ληκύθῳ ὑγρὸν ἔλαιον,</l>
<l>ἤνωγον δʼ ἄρα μιν λοῦσθαι ποταμοῖο ῥοῇσιν.</l>
<l>δή ῥα τότʼ ἀμφιπόλοισι μετηύδα δῖος Ὀδυσσεύς·</l>
<q direct="unspecified">
<l>ἀμφίπολοι, στῆθʼ οὕτω ἀπόπροθεν, ὄφρʼ ἐγὼ αὐτὸς</l>
<l>ἅλμην ὤμοιιν ἀπολούσομαι, ἀμφὶ δʼ ἐλαίῳ</l>
<l n="220">χρίσομαι· ἦ γὰρ δηρὸν ἀπὸ χροός ἐστιν ἀλοιφή.</l>
<l>ἄντην δʼ οὐκ ἂν ἐγώ γε λοέσσομαι· αἰδέομαι γὰρ</l>
<l>γυμνοῦσθαι κούρῃσιν ἐυπλοκάμοισι μετελθών.</l>
</q>
<l>
<milestone unit="para" ed="P"/>ὣς ἔφαθʼ, αἱ δʼ ἀπάνευθεν ἴσαν, εἶπον δʼ ἄρα κούρῃ.</l>
<l>αὐτὰρ ὁ ἐκ ποταμοῦ χρόα νίζετο δῖος Ὀδυσσεὺς</l>
<l n="225">ἅλμην,  ἥ οἱ νῶτα καὶ εὐρέας ἄμπεχεν ὤμους,</l>
<l>ἐκ κεφαλῆς δʼ ἔσμηχεν ἁλὸς χνόον ἀτρυγέτοιο.</l>
<l>αὐτὰρ ἐπεὶ δὴ πάντα λοέσσατο καὶ λίπʼ ἄλειψεν,</l>
<l>ἀμφὶ δὲ εἵματα ἕσσαθʼ ἅ οἱ πόρε παρθένος ἀδμής,</l>
<l>τὸν μὲν Ἀθηναίη θῆκεν Διὸς ἐκγεγαυῖα</l>
<l n="230">μείζονά τʼ εἰσιδέειν καὶ πάσσονα,  κὰδ δὲ κάρητος</l>
<l>οὔλας ἧκε κόμας, ὑακινθίνῳ ἄνθει ὁμοίας.</l>
<l>ὡς δʼ ὅτε τις χρυσὸν περιχεύεται ἀργύρῳ ἀνὴρ</l>
<l>ἴδρις, ὃν Ἥφαιστος δέδαεν καὶ Παλλὰς Ἀθήνη</l>
<l>τέχνην παντοίην, χαρίεντα δὲ ἔργα τελείει,</l>
<l n="235">ὣς ἄρα τῷ κατέχευε χάριν κεφαλῇ τε καὶ ὤμοις.</l>
<l>ἕζετʼ ἔπειτʼ ἀπάνευθε κιὼν ἐπὶ θῖνα θαλάσσης,</l>
<l>κάλλεϊ καὶ χάρισι στίλβων· θηεῖτο δὲ κούρη.</l>
<l>δή ῥα τότʼ ἀμφιπόλοισιν ἐυπλοκάμοισι μετηύδα·</l>
<q direct="unspecified">
<l>
<milestone unit="para" ed="P"/>κλῦτέ μευ, ἀμφίπολοι λευκώλενοι, ὄφρα τι εἴπω.</l>
<l n="240">οὐ πάντων ἀέκητι θεῶν,  οἳ Ὄλυμπον ἔχουσιν,</l>
<l>Φαιήκεσσʼ ὅδʼ ἀνὴρ ἐπιμίσγεται ἀντιθέοισι·</l>
<l>πρόσθεν μὲν γὰρ δή μοι ἀεικέλιος δέατʼ εἶναι,</l>
<l>νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.</l>
<l>αἲ γὰρ ἐμοὶ τοιόσδε πόσις κεκλημένος εἴη</l>
<l n="245">ἐνθάδε ναιετάων,  καὶ οἱ ἅδοι αὐτόθι μίμνειν.</l>
<l>ἀλλὰ δότʼ, ἀμφίπολοι, ξείνῳ βρῶσίν τε πόσιν τε.</l>
</q>
<l>
<milestone unit="para" ed="P"/>ὣς ἔφαθʼ, αἱ δʼ ἄρα τῆς μάλα μὲν κλύον ἠδʼ ἐπίθοντο,</l>
<l>πὰρ δʼ ἄρʼ Ὀδυσσῆι ἔθεσαν βρῶσίν τε πόσιν τε.</l>
<l>ἦ τοι ὁ πῖνε καὶ ἦσθε πολύτλας δῖος Ὀδυσσεὺς</l>
<l n="250">ἁρπαλέως· δηρὸν γὰρ ἐδητύος ἦεν ἄπαστος.</l>
<milestone n="251" unit="card" ed="p"/>
<l>
<milestone unit="para" ed="P"/>αὐτὰρ Ναυσικάα λευκώλενος ἄλλʼ ἐνόησεν·</l>
<l>εἵματʼ ἄρα πτύξασα τίθει καλῆς ἐπʼ ἀπήνης,</l>
<l>ζεῦξεν δʼ ἡμιόνους κρατερώνυχας, ἂν δʼ ἔβη αὐτή,</l>
<l>ὤτρυνεν δʼ Ὀδυσῆα, ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l n="255">ὄρσεο δὴ νῦν, ξεῖνε, πόλινδʼ ἴμεν ὄφρα σε πέμψω</l>
<l>πατρὸς ἐμοῦ πρὸς δῶμα δαΐφρονος,  ἔνθα σέ φημι</l>
<l>πάντων Φαιήκων εἰδησέμεν ὅσσοι ἄριστοι.</l>
<l>ἀλλὰ μάλʼ ὧδʼ ἔρδειν, δοκέεις δέ μοι οὐκ ἀπινύσσειν·</l>
<l>ὄφρʼ ἂν μέν κʼ ἀγροὺς ἴομεν καὶ ἔργʼ ἀνθρώπων,</l>
<l n="260">τόφρα σὺν ἀμφιπόλοισι μεθʼ ἡμιόνους καὶ ἄμαξαν</l>
<l>καρπαλίμως ἔρχεσθαι· ἐγὼ δʼ ὁδὸν ἡγεμονεύσω.</l>
<l>αὐτὰρ ἐπὴν πόλιος ἐπιβήομεν, ἣν πέρι πύργος</l>
<l>ὑψηλός, καλὸς δὲ λιμὴν ἑκάτερθε πόληος,</l>
<l>λεπτὴ δʼ εἰσίθμη· νῆες δʼ ὁδὸν ἀμφιέλισσαι</l>
<l n="265">εἰρύαται· πᾶσιν γὰρ ἐπίστιόν ἐστιν ἑκάστῳ.</l>
<l>ἔνθα δέ τέ σφʼ ἀγορὴ καλὸν Ποσιδήιον ἀμφίς,</l>
<l>ῥυτοῖσιν λάεσσι κατωρυχέεσσʼ ἀραρυῖα.</l>
<l>ἔνθα δὲ νηῶν ὅπλα μελαινάων ἀλέγουσι,</l>
<l>πείσματα καὶ σπεῖρα, καὶ ἀποξύνουσιν ἐρετμά.</l>
<l n="270">οὐ γὰρ Φαιήκεσσι μέλει βιὸς οὐδὲ φαρέτρη,</l>
<l>ἀλλʼ ἱστοὶ καὶ ἐρετμὰ νεῶν καὶ νῆες ἐῖσαι,</l>
<l>ᾗσιν ἀγαλλόμενοι πολιὴν περόωσι θάλασσαν.</l>
<l>τῶν ἀλεείνω φῆμιν ἀδευκέα, μή τις ὀπίσσω</l>
<l>μωμεύῃ· μάλα δʼ εἰσὶν ὑπερφίαλοι κατὰ δῆμον·</l>
<l n="275">καί νύ τις ὧδʼ εἴπῃσι κακώτερος ἀντιβολήσας·</l>
<q direct="unspecified">
<l>τίς δʼ ὅδε Ναυσικάᾳ ἕπεται καλός τε μέγας τε</l>
<l>ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.</l>
<l>ἦ τινά που πλαγχθέντα κομίσσατο ἧς ἀπὸ νηὸς</l>
<l>ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν·</l>
<l n="280">ἤ τίς οἱ εὐξαμένῃ πολυάρητος θεὸς ἦλθεν</l>
<l>οὐρανόθεν καταβάς, ἕξει δέ μιν ἤματα πάντα.</l>
<l>βέλτερον, εἰ καὐτή περ ἐποιχομένη πόσιν εὗρεν</l>
<l>ἄλλοθεν· ἦ γὰρ τούσδε γʼ ἀτιμάζει κατὰ δῆμον</l>
<l>Φαίηκας, τοί μιν μνῶνται πολέες τε καὶ ἐσθλοί.</l>
</q>
<l n="285">ὣς ἐρέουσιν,  ἐμοὶ δέ κʼ ὀνείδεα ταῦτα γένοιτο.</l>
<l>καὶ δʼ ἄλλῃ νεμεσῶ, ἥ τις τοιαῦτά γε ῥέζοι,</l>
<l>ἥ τʼ ἀέκητι φίλων πατρὸς καὶ μητρὸς ἐόντων,</l>
<l>ἀνδράσι μίσγηται, πρίν γʼ ἀμφάδιον γάμον ἐλθεῖν.</l>
<milestone n="288" unit="card" ed="p"/>
<l>ξεῖνε, σὺ δʼ ὦκʼ ἐμέθεν ξυνίει ἔπος, ὄφρα τάχιστα</l>
<l n="290">πομπῆς καὶ νόστοιο τύχῃς παρὰ πατρὸς ἐμοῖο.</l>
<l>δήεις ἀγλαὸν ἄλσος Ἀθήνης ἄγχι κελεύθου</l>
<l>αἰγείρων· ἐν δὲ κρήνη νάει, ἀμφὶ δὲ λειμών·</l>
<l>ἔνθα δὲ πατρὸς ἐμοῦ τέμενος τεθαλυῖά τʼ ἀλωή,</l>
<l>τόσσον ἀπὸ πτόλιος, ὅσσον τε γέγωνε βοήσας.</l>
<l n="295">ἔνθα καθεζόμενος μεῖναι χρόνον,  εἰς ὅ κεν ἡμεῖς</l>
<l>ἄστυδε ἔλθωμεν καὶ ἱκώμεθα δώματα πατρός.</l>
<l>αὐτὰρ ἐπὴν ἡμέας ἔλπῃ ποτὶ δώματʼ ἀφῖχθαι,</l>
<l>καὶ τότε Φαιήκων ἴμεν ἐς πόλιν ἠδʼ ἐρέεσθαι</l>
<l>δώματα πατρὸς ἐμοῦ μεγαλήτορος Ἀλκινόοιο.</l>
<l n="300">ῥεῖα δʼ ἀρίγνωτʼ ἐστί,  καὶ ἂν πάϊς ἡγήσαιτο</l>
<l>νήπιος· οὐ μὲν γάρ τι ἐοικότα τοῖσι τέτυκται</l>
<l>δώματα Φαιήκων, οἷος δόμος Ἀλκινόοιο</l>
<l>ἥρωος. ἀλλʼ ὁπότʼ ἄν σε δόμοι κεκύθωσι καὶ αὐλή,</l>
<l>ὦκα μάλα μεγάροιο διελθέμεν, ὄφρʼ ἂν ἵκηαι</l>
<l n="305">μητέρʼ ἐμήν· ἡ δʼ ἧσται ἐπʼ ἐσχάρῃ ἐν πυρὸς αὐγῇ,</l>
<l>ἠλάκατα στρωφῶσʼ ἁλιπόρφυρα, θαῦμα ἰδέσθαι,</l>
<l>κίονι κεκλιμένη· δμωαὶ δέ οἱ εἵατʼ ὄπισθεν.</l>
<l>ἔνθα δὲ πατρὸς ἐμοῖο θρόνος ποτικέκλιται αὐτῇ,</l>
<l>τῷ ὅ γε οἰνοποτάζει ἐφήμενος ἀθάνατος ὥς.</l>
<l n="310">τὸν παραμειψάμενος μητρὸς περὶ γούνασι χεῖρας</l>
<l>βάλλειν ἡμετέρης, ἵνα νόστιμον ἦμαρ ἴδηαι</l>
<l>χαίρων καρπαλίμως, εἰ καὶ μάλα τηλόθεν ἐσσί.</l>
<l>εἴ κέν τοι κείνη γε φίλα φρονέῃσʼ ἐνὶ θυμῷ,</l>
<l>ἐλπωρή τοι ἔπειτα φίλους τʼ ἰδέειν καὶ ἱκέσθαι</l>
<l n="315">οἶκον ἐυκτίμενον καὶ σὴν ἐς πατρίδα γαῖαν.</l>
</q>
<l>
<milestone unit="para" ed="P"/>ὣς ἄρα φωνήσασʼ ἵμασεν μάστιγι φαεινῇ</l>
<l>ἡμιόνους· αἱ δʼ ὦκα λίπον ποταμοῖο ῥέεθρα.</l>
<l>αἱ δʼ ἐὺ μὲν τρώχων, ἐὺ δὲ πλίσσοντο πόδεσσιν·</l>
<l>ἡ δὲ μάλʼ ἡνιόχευεν, ὅπως ἅμʼ ἑποίατο πεζοὶ</l>
<l n="320">ἀμφίπολοί τʼ Ὀδυσεύς τε, νόῳ δʼ ἐπέβαλλεν ἱμάσθλην.</l>
<l>δύσετό τʼ ἠέλιος καὶ τοὶ κλυτὸν ἄλσος ἵκοντο</l>
<l>ἱρὸν Ἀθηναίης, ἵνʼ ἄρʼ ἕζετο δῖος Ὀδυσσεύς.</l>
<l>αὐτίκʼ ἔπειτʼ ἠρᾶτο Διὸς κούρῃ μεγάλοιο·</l>
<q direct="unspecified">
<l>κλῦθί μευ, αἰγιόχοιο Διὸς τέκος, Ἀτρυτώνη·</l>
<l n="325">νῦν δή πέρ μευ ἄκουσον,  ἐπεὶ πάρος οὔ ποτʼ ἄκουσας</l>
<l>ῥαιομένου, ὅτε μʼ ἔρραιε κλυτὸς ἐννοσίγαιος.</l>
<l>δός μʼ ἐς Φαίηκας φίλον ἐλθεῖν ἠδʼ ἐλεεινόν.</l>
</q>
<l>
<milestone unit="para" ed="P"/>ὣς ἔφατʼ εὐχόμενος, τοῦ δʼ ἔκλυε Παλλὰς Ἀθήνη.</l>
<l>αὐτῷ δʼ οὔ πω φαίνετʼ ἐναντίη· αἴδετο γάρ ῥα</l>
<l n="330">πατροκασίγνητον· ὁ δʼ ἐπιζαφελῶς μενέαινεν</l>
<l>ἀντιθέῳ Ὀδυσῆι πάρος ἣν γαῖαν ἱκέσθαι.</l>
</div1>
<div1 n="7" type="Book">
<milestone n="1" unit="card" ed="p"/>
<l>ὧς ὁ μὲν ἔνθʼ ἠρᾶτο πολύτλας δῖος Ὀδυσσεύς,</l>
<l>κούρην δὲ προτὶ ἄστυ φέρεν μένος ἡμιόνοιιν.</l>
<l>ἡ δʼ ὅτε δὴ οὗ πατρὸς ἀγακλυτὰ δώμαθʼ ἵκανε,</l>
<l>στῆσεν ἄρʼ ἐν προθύροισι, κασίγνητοι δέ μιν ἀμφὶς</l>
<l n="5">ἵσταντʼ ἀθανάτοις ἐναλίγκιοι,  οἵ ῥʼ ὑπʼ ἀπήνης</l>
<l>ἡμιόνους ἔλυον ἐσθῆτά τε ἔσφερον εἴσω.</l>
<l>αὐτὴ δʼ ἐς θάλαμον ἑὸν ἤιε· δαῖε δέ οἱ πῦρ</l>
<l>γρῆυς Ἀπειραίη, θαλαμηπόλος Εὐρυμέδουσα,</l>
<l>τήν ποτʼ Ἀπείρηθεν νέες ἤγαγον ἀμφιέλισσαι·</l>
<l n="10">Ἀλκινόῳ δʼ αὐτὴν γέρας ἔξελον,  οὕνεκα πᾶσιν</l>
<l>Φαιήκεσσιν ἄνασσε, θεοῦ δʼ ὣς δῆμος ἄκουεν·</l>
<l>ἣ τρέφε Ναυσικάαν λευκώλενον ἐν μεγάροισιν.</l>
<l>ἥ οἱ πῦρ ἀνέκαιε καὶ εἴσω δόρπον ἐκόσμει.</l>
<l>
<milestone unit="para" ed="P"/>καὶ τότʼ Ὀδυσσεὺς ὦρτο πόλινδʼ ἴμεν· ἀμφὶ δʼ Ἀθήνη</l>
<l n="15">πολλὴν ἠέρα χεῦε φίλα φρονέουσʼ Ὀδυσῆι,</l>
<l>μή τις Φαιήκων μεγαθύμων ἀντιβολήσας</l>
<l>κερτομέοι τʼ ἐπέεσσι καὶ ἐξερέοιθʼ ὅτις εἴη.</l>
<l>ἀλλʼ ὅτε δὴ ἄρʼ ἔμελλε πόλιν δύσεσθαι ἐραννήν,</l>
<l>ἔνθα οἱ ἀντεβόλησε θεά, γλαυκῶπις Ἀθήνη,</l>
<l n="20">παρθενικῇ ἐικυῖα νεήνιδι,  κάλπιν ἐχούσῃ.</l>
<l>στῆ δὲ πρόσθʼ αὐτοῦ, ὁ δʼ ἀνείρετο δῖος Ὀδυσσεύς·</l>
<q direct="unspecified">
<l>
<milestone unit="para" ed="P"/>ὦ τέκος, οὐκ ἄν μοι δόμον ἀνέρος ἡγήσαιο</l>
<l>Ἀλκινόου, ὃς τοῖσδε μετʼ ἀνθρώποισι ἀνάσσει;</l>
<l>καὶ γὰρ ἐγὼ ξεῖνος ταλαπείριος ἐνθάδʼ ἱκάνω</l>
<l n="25">τηλόθεν ἐξ ἀπίης γαίης· τῷ οὔ τινα οἶδα</l>
<l>ἀνθρώπων, οἳ τήνδε πόλιν καὶ γαῖαν ἔχουσιν.</l>
</q>
<l>
<milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
<q direct="unspecified">
<l>τοιγὰρ ἐγώ τοι, ξεῖνε πάτερ, δόμον, ὅν με κελεύεις,</l>
<l>δείξω, ἐπεί μοι πατρὸς ἀμύμονος ἐγγύθι ναίει.</l>
<l n="30">ἀλλʼ ἴθι σιγῇ τοῖον,  ἐγὼ δʼ ὁδὸν ἡγεμονεύσω,</l>
<l>μηδέ τινʼ ἀνθρώπων προτιόσσεο μηδʼ ἐρέεινε.</l>
<l>οὐ γὰρ ξείνους οἵδε μάλʼ ἀνθρώπους ἀνέχονται,</l>
<l>οὐδʼ ἀγαπαζόμενοι φιλέουσʼ ὅς κʼ ἄλλοθεν ἔλθῃ.</l>
<l>νηυσὶ θοῇσιν τοί γε πεποιθότες ὠκείῃσι</l>
<l n="35">λαῖτμα μέγʼ ἐκπερόωσιν,  ἐπεί σφισι δῶκʼ ἐνοσίχθων·</l>
<l>τῶν νέες ὠκεῖαι ὡς εἰ πτερὸν ἠὲ νόημα.</l>
</q>
<milestone n="37" unit="card" ed="p"/>
<l>
<milestone unit="para" ed="P"/>ὣς ἄρα φωνήσασʼ ἡγήσατο Παλλὰς Ἀθήνη</l>
<l>καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
<l>τὸν δʼ ἄρα Φαίηκες ναυσικλυτοὶ οὐκ ἐνόησαν</l>
<l n="40">ἐρχόμενον κατὰ ἄστυ διὰ σφέας· οὐ γὰρ Ἀθήνη</l>
<l>εἴα ἐυπλόκαμος, δεινὴ θεός, ἥ ῥά οἱ ἀχλὺν</l>
<l>θεσπεσίην κατέχευε φίλα φρονέουσʼ ἐνὶ θυμῷ.</l>
<l>θαύμαζεν δʼ Ὀδυσεὺς λιμένας καὶ νῆας ἐίσας</l>
<l>αὐτῶν θʼ ἡρώων ἀγορὰς καὶ τείχεα μακρὰ</l>
<l n="45">ὑψηλά,  σκολόπεσσιν ἀρηρότα, θαῦμα ἰδέσθαι.</l>
<l>ἀλλʼ ὅτε δὴ βασιλῆος ἀγακλυτὰ δώμαθʼ ἵκοντο,</l>
<l>τοῖσι δὲ μύθων ἦρχε θεά, γλαυκῶπις Ἀθήνη·</l>
<q direct="unspecified">
<l>
<milestone unit="para" ed="P"/>οὗτος δή τοι, ξεῖνε πάτερ, δόμος, ὅν με κελεύεις</l>
<l>πεφραδέμεν· δήεις δὲ διοτρεφέας βασιλῆας</l>
<l n="50">δαίτην δαινυμένους· σὺ δʼ ἔσω κίε,  μηδέ τι θυμῷ</l>
<l>τάρβει· θαρσαλέος γὰρ ἀνὴρ ἐν πᾶσιν ἀμείνων</l>
<l>ἔργοισιν τελέθει, εἰ καί ποθεν ἄλλοθεν ἔλθοι.</l>
<l>δέσποιναν μὲν πρῶτα κιχήσεαι ἐν μεγάροισιν·</l>
<l>Ἀρήτη δʼ ὄνομʼ ἐστὶν ἐπώνυμον, ἐκ δὲ τοκήων</l>
<l n="55">τῶν αὐτῶν οἵ περ τέκον Ἀλκίνοον βασιλῆα.</l>
<l>Ναυσίθοον μὲν πρῶτα Ποσειδάων ἐνοσίχθων</l>
<l>γείνατο καὶ Περίβοια, γυναικῶν εἶδος ἀρίστη,</l>
<l>ὁπλοτάτη θυγάτηρ μεγαλήτορος Εὐρυμέδοντος,</l>
<l>ὅς ποθʼ ὑπερθύμοισι Γιγάντεσσιν βασίλευεν.</l>
<l n="60">ἀλλʼ ὁ μὲν ὤλεσε λαὸν ἀτάσθαλον,  ὤλετο δʼ αὐτός·</l>
<l>τῇ δὲ Ποσειδάων ἐμίγη καὶ ἐγείνατο παῖδα</l>
<l>Ναυσίθοον μεγάθυμον, ὃς ἐν Φαίηξιν ἄνασσε·</l>
<l>Ναυσίθοος δʼ ἔτεκεν Ῥηξήνορά τʼ Ἀλκίνοόν τε.</l>
<l>τὸν μὲν ἄκουρον ἐόντα βάλʼ ἀργυρότοξος Ἀπόλλων</l>
<l n="65">νυμφίον ἐν μεγάρῳ,  μίαν οἴην παῖδα λιπόντα</l>
<l>Ἀρήτην· τὴν δʼ Ἀλκίνοος ποιήσατʼ ἄκοιτιν,</l>
<l>καί μιν ἔτισʼ, ὡς οὔ τις ἐπὶ χθονὶ τίεται ἄλλη,</l>
<l>ὅσσαι νῦν γε γυναῖκες ὑπʼ ἀνδράσιν οἶκον ἔχουσιν.</l>
<l>ὣς κείνη περὶ κῆρι τετίμηταί τε καὶ ἔστιν</l>
<l n="70">ἔκ τε φίλων παίδων ἔκ τʼ αὐτοῦ Ἀλκινόοιο</l>
<l>καὶ λαῶν, οἵ μίν ῥα θεὸν ὣς εἰσορόωντες</l>
<l>δειδέχαται μύθοισιν, ὅτε στείχῃσʼ ἀνὰ ἄστυ.</l>
<l>οὐ μὲν γάρ τι νόου γε καὶ αὐτὴ δεύεται ἐσθλοῦ·</l>
<l>ᾗσι τʼ ἐὺ φρονέῃσι καὶ ἀνδράσι νείκεα λύει.</l>
<l n="75">εἴ κέν τοι κείνη γε φίλα φρονέῃσʼ ἐνὶ θυμῷ,</l>
<l>ἐλπωρή τοι ἔπειτα φίλους τʼ ἰδέειν καὶ ἱκέσθαι</l>
<l>οἶκον ἐς ὑψόροφον καὶ σὴν ἐς πατρίδα γαῖαν.</l>
</q>
<milestone n="77" unit="card" ed="p"/>
<l>
<milestone unit="para" ed="P"/>ὣς ἄρα φωνήσασʼ ἀπέβη γλαυκῶπις Ἀθήνη</l>
<l>πόντον ἐπʼ ἀτρύγετον, λίπε δὲ Σχερίην ἐρατεινήν,</l>
<l n="80">ἵκετο δʼ ἐς Μαραθῶνα καὶ εὐρυάγυιαν Ἀθήνην,</l>
<l>δῦνε δʼ Ἐρεχθῆος πυκινὸν δόμον. αὐτὰρ Ὀδυσσεὺς</l>
<l>Ἀλκινόου πρὸς δώματʼ ἴε κλυτά· πολλὰ δέ οἱ κῆρ</l>
<l>ὥρμαινʼ ἱσταμένῳ, πρὶν χάλκεον οὐδὸν ἱκέσθαι.</l>
<l>ὥς τε γὰρ ἠελίου αἴγλη πέλεν ἠὲ σελήνης</l>
<l n="85">δῶμα καθʼ ὑψερεφὲς μεγαλήτορος Ἀλκινόοιο.</l>
<l>χάλκεοι μὲν γὰρ τοῖχοι ἐληλέδατʼ ἔνθα καὶ ἔνθα,</l>
<l>ἐς μυχὸν ἐξ οὐδοῦ, περὶ δὲ θριγκὸς κυάνοιο·</l>
<l>χρύσειαι δὲ θύραι πυκινὸν δόμον ἐντὸς ἔεργον·</l>
<l>σταθμοὶ δʼ ἀργύρεοι ἐν χαλκέῳ ἕστασαν οὐδῷ,</l>
<l n="90">ἀργύρεον δʼ ἐφʼ ὑπερθύριον,  χρυσέη δὲ κορώνη.</l>
<l>χρύσειοι δʼ ἑκάτερθε καὶ ἀργύρεοι κύνες ἦσαν,</l>
<l>οὓς Ἥφαιστος ἔτευξεν ἰδυίῃσι πραπίδεσσι</l>
<l>δῶμα φυλασσέμεναι μεγαλήτορος Ἀλκινόοιο,</l>
<l>ἀθανάτους ὄντας καὶ ἀγήρως ἤματα πάντα.</l>
<l n="95">ἐν δὲ θρόνοι περὶ τοῖχον ἐρηρέδατʼ ἔνθα καὶ ἔνθα,</l>
<l>ἐς μυχὸν ἐξ οὐδοῖο διαμπερές, ἔνθʼ ἐνὶ πέπλοι</l>
<l>λεπτοὶ ἐύννητοι βεβλήατο, ἔργα γυναικῶν.</l>
<l>ἔνθα δὲ Φαιήκων ἡγήτορες ἑδριόωντο</l>
<l>πίνοντες καὶ ἔδοντες· ἐπηετανὸν γὰρ ἔχεσκον.</l>
<l n="100">χρύσειοι δʼ ἄρα κοῦροι ἐυδμήτων ἐπὶ βωμῶν</l>
<l>ἕστασαν αἰθομένας δαΐδας μετὰ χερσὶν ἔχοντες,</l>
<l>φαίνοντες νύκτας κατὰ δώματα δαιτυμόνεσσι.</l>
<l>πεντήκοντα δέ οἱ δμωαὶ κατὰ δῶμα γυναῖκες</l>
<l>αἱ μὲν ἀλετρεύουσι μύλῃς ἔπι μήλοπα καρπόν,</l>
<l n="105">αἱ δʼ ἱστοὺς ὑφόωσι καὶ ἠλάκατα στρωφῶσιν</l>
<l>ἥμεναι, οἷά τε φύλλα μακεδνῆς αἰγείροιο·</l>
<l>καιρουσσέων δʼ ὀθονέων ἀπολείβεται ὑγρὸν ἔλαιον.</l>
<milestone n="107" unit="card" ed="p"/>
<l>ὅσσον Φαίηκες περὶ πάντων ἴδριες ἀνδρῶν</l>
<l>νῆα θοὴν ἐνὶ πόντῳ ἐλαυνέμεν, ὣς δὲ γυναῖκες</l>
<l n="110">ἱστῶν τεχνῆσσαι· πέρι γάρ σφισι δῶκεν Ἀθήνη</l>
<l>ἔργα τʼ ἐπίστασθαι περικαλλέα καὶ φρένας ἐσθλάς.</l>
<l>ἔκτοσθεν δʼ αὐλῆς μέγας ὄρχατος ἄγχι θυράων</l>
<l>τετράγυος· περὶ δʼ ἕρκος ἐλήλαται ἀμφοτέρωθεν.</l>
<l>ἔνθα δὲ δένδρεα μακρὰ πεφύκασι τηλεθόωντα,</l>
<l n="115">ὄγχναι καὶ ῥοιαὶ καὶ μηλέαι ἀγλαόκαρποι</l>
<l>συκέαι τε γλυκεραὶ καὶ ἐλαῖαι τηλεθόωσαι.</l>
<l>τάων οὔ ποτε καρπὸς ἀπόλλυται οὐδʼ ἀπολείπει</l>
<l>χείματος οὐδὲ θέρευς, ἐπετήσιος· ἀλλὰ μάλʼ αἰεὶ</l>
<l>Ζεφυρίη πνείουσα τὰ μὲν φύει, ἄλλα δὲ πέσσει.</l>
<l n="120">ὄγχνη ἐπʼ ὄγχνῃ γηράσκει,  μῆλον δʼ ἐπὶ μήλῳ,</l>
<l>αὐτὰρ ἐπὶ σταφυλῇ σταφυλή, σῦκον δʼ ἐπὶ σύκῳ.</l>
<l>ἔνθα δέ οἱ πολύκαρπος ἀλωὴ ἐρρίζωται,</l>
<l>τῆς ἕτερον μὲν θειλόπεδον λευρῷ ἐνὶ χώρῳ</l>
<l>τέρσεται ἠελίῳ, ἑτέρας δʼ ἄρα τε τρυγόωσιν,</l>
<l n="125">ἄλλας δὲ τραπέουσι· πάροιθε δέ τʼ ὄμφακές εἰσιν</l>
<l>ἄνθος ἀφιεῖσαι, ἕτεραι δʼ ὑποπερκάζουσιν.</l>
<l>ἔνθα δὲ κοσμηταὶ πρασιαὶ παρὰ νείατον ὄρχον</l>
<l>παντοῖαι πεφύασιν, ἐπηετανὸν γανόωσαι·</l>
<l>ἐν δὲ δύω κρῆναι ἡ μέν τʼ ἀνὰ κῆπον ἅπαντα</l>
<l n="130">σκίδναται,  ἡ δʼ ἑτέρωθεν ὑπʼ αὐλῆς οὐδὸν ἵησι</l>
<l>πρὸς δόμον ὑψηλόν, ὅθεν ὑδρεύοντο πολῖται.</l>
<l>τοῖʼ ἄρʼ ἐν Ἀλκινόοιο θεῶν ἔσαν ἀγλαὰ δῶρα.</l>
<l>
<milestone unit="para" ed="P"/>ἔνθα στὰς θηεῖτο πολύτλας δῖος Ὀδυσσεύς.</l>
<l>αὐτὰρ ἐπεὶ δὴ πάντα ἑῷ θηήσατο θυμῷ,</l>
<l n="135">καρπαλίμως ὑπὲρ οὐδὸν ἐβήσετο δώματος εἴσω.</l>
<l>εὗρε δὲ Φαιήκων ἡγήτορας ἠδὲ μέδοντας</l>
<l>σπένδοντας δεπάεσσιν ἐυσκόπῳ ἀργεϊφόντῃ,</l>
<l>ᾧ πυμάτῳ σπένδεσκον, ὅτε μνησαίατο κοίτου.</l>
<l>αὐτὰρ ὁ βῆ διὰ δῶμα πολύτλας δῖος Ὀδυσσεὺς</l>
<l n="140">πολλὴν ἠέρʼ ἔχων,  ἥν οἱ περίχευεν Ἀθήνη,</l>
<l>ὄφρʼ ἵκετʼ Ἀρήτην τε καὶ Ἀλκίνοον βασιλῆα.</l>
<l>ἀμφὶ δʼ ἄρʼ Ἀρήτης βάλε γούνασι χεῖρας Ὀδυσσεύς,</l>
<l>καὶ τότε δή ῥʼ αὐτοῖο πάλιν χύτο θέσφατος ἀήρ.</l>
<l>οἱ δʼ ἄνεῳ ἐγένοντο, δόμον κάτα φῶτα ἰδόντες·</l>
<l n="145">θαύμαζον δʼ ὁρόωντες.  ὁ δὲ λιτάνευεν Ὀδυσσεύς·</l>
<q direct="unspecified">
<l>
<milestone unit="para" ed="P"/>Ἀρήτη, θύγατερ Ῥηξήνορος ἀντιθέοιο,</l>
<l>σόν τε πόσιν σά τε γούναθʼ ἱκάνω πολλὰ μογήσας</l>
<l>τούσδε τε δαιτυμόνας· τοῖσιν θεοὶ ὄλβια δοῖεν</l>
<l>ζωέμεναι, καὶ παισὶν ἐπιτρέψειεν ἕκαστος</l>
<l n="150">κτήματʼ ἐνὶ μεγάροισι γέρας θʼ ὅ τι δῆμος ἔδωκεν·</l>
<l>αὐτὰρ ἐμοὶ πομπὴν ὀτρύνετε πατρίδʼ ἱκέσθαι</l>
<l>θᾶσσον, ἐπεὶ δὴ δηθὰ φίλων ἄπο πήματα πάσχω.</l>
</q>
<milestone n="152" unit="card" ed="p"/>
<l>
<milestone unit="para" ed="P"/>ὣς εἰπὼν κατʼ ἄρʼ ἕζετʼ ἐπʼ ἐσχάρῃ ἐν κονίῃσιν</l>
<l>πὰρ πυρί· οἱ δʼ ἄρα πάντες ἀκὴν ἐγένοντο σιωπῇ.</l>
<l n="155">ὀψὲ δὲ δὴ μετέειπε γέρων ἥρως Ἐχένηος,</l>
<l>ὃς δὴ Φαιήκων ἀνδρῶν προγενέστερος ἦεν</l>
<l>καὶ μύθοισι κέκαστο, παλαιά τε πολλά τε εἰδώς·</l>
<l>ὅ σφιν ἐὺ φρονέων ἀγορήσατο καὶ μετέειπεν·</l>
<q direct="unspecified">
<l>Ἀλκίνοʼ, οὐ μέν τοι τόδε κάλλιον, οὐδὲ ἔοικε,</l>
<l n="160">ξεῖνον μὲν χαμαὶ ἧσθαι ἐπʼ ἐσχάρῃ ἐν κονίῃσιν,</l>
<l>οἵδε δὲ σὸν μῦθον ποτιδέγμενοι ἰσχανόωνται.</l>
<l>ἄλλʼ ἄγε δὴ ξεῖνον μὲν ἐπὶ θρόνου ἀργυροήλου</l>
<l>εἷσον ἀναστήσας, σὺ δὲ κηρύκεσσι κέλευσον</l>
<l>οἶνον ἐπικρῆσαι, ἵνα καὶ Διὶ τερπικεραύνῳ</l>
<l n="165">σπείσομεν,  ὅς θʼ ἱκέτῃσιν ἅμʼ αἰδοίοισιν ὀπηδεῖ·</l>
<l>δόρπον δὲ ξείνῳ ταμίη δότω ἔνδον ἐόντων.</l>
</q>
<l>
<milestone unit="para" ed="P"/>αὐτὰρ ἐπεὶ τό γʼ ἄκουσʼ ἱερὸν μένος Ἀλκινόοιο,</l>
<l>χειρὸς ἑλὼν Ὀδυσῆα δαΐφρονα ποικιλομήτην</l>
<l>ὦρσεν ἀπʼ ἐσχαρόφιν καὶ ἐπὶ θρόνου εἷσε φαεινοῦ,</l>
<l n="170">υἱὸν ἀναστήσας ἀγαπήνορα Λαοδάμαντα,</l>
<l>ὅς οἱ πλησίον ἷζε, μάλιστα δέ μιν φιλέεσκεν.</l>
<l>χέρνιβα δʼ ἀμφίπολος προχόῳ ἐπέχευε φέρουσα</l>
<l>καλῇ χρυσείῃ ὑπὲρ ἀργυρέοιο λέβητος,</l>
<l>νίψασθαι· παρὰ δὲ ξεστὴν ἐτάνυσσε τράπεζαν.</l>
<l n="175">σῖτον δʼ αἰδοίη ταμίη παρέθηκε φέρουσα,</l>
<l>εἴδατα πόλλʼ ἐπιθεῖσα, χαριζομένη παρεόντων.</l>
<l>αὐτὰρ ὁ πῖνε καὶ ἦσθε πολύτλας δῖος Ὀδυσσεύς.</l>
<l>καὶ τότε κήρυκα προσέφη μένος Ἀλκινόοιο·</l>
<q direct="unspecified">
<l>
<milestone unit="para" ed="P"/>Ποντόνοε, κρητῆρα κερασσάμενος μέθυ νεῖμον</l>
<l n="180">πᾶσιν ἀνὰ μέγαρον,  ἵνα καὶ Διὶ τερπικεραύνῳ</l>
<l>σπείσομεν, ὅς θʼ ἱκέτῃσιν ἅμʼ αἰδοίοισιν ὀπηδεῖ.</l>
</q>
<l>
<milestone unit="para" ed="P"/>ὣς φάτο, Ποντόνοος δὲ μελίφρονα οἶνον ἐκίρνα,</l>
<l>νώμησεν δʼ ἄρα πᾶσιν ἐπαρξάμενος δεπάεσσιν.</l>
<l>αὐτὰρ ἐπεὶ σπεῖσάν τʼ ἔπιόν θʼ, ὅσον ἤθελε θυμός,</l>
<l n="185">τοῖσιν δʼ Ἀλκίνοος ἀγορήσατο καὶ μετέειπε·</l>
<q direct="unspecified">
<l>
<milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l>νῦν μὲν δαισάμενοι κατακείετε οἴκαδʼ ἰόντες·</l>
<l>ἠῶθεν δὲ γέροντας ἐπὶ πλέονας καλέσαντες</l>
<l n="190">ξεῖνον ἐνὶ μεγάροις ξεινίσσομεν ἠδὲ θεοῖσιν</l>
<l>ῥέξομεν ἱερὰ καλά, ἔπειτα δὲ καὶ περὶ πομπῆς</l>
<l>μνησόμεθʼ, ὥς χʼ ὁ ξεῖνος ἄνευθε πόνου καὶ ἀνίης</l>
<l>πομπῇ ὑφʼ ἡμετέρῃ ἣν πατρίδα γαῖαν ἵκηται</l>
<l>χαίρων καρπαλίμως, εἰ καὶ μάλα τηλόθεν ἐστί,</l>
<l n="195">μηδέ τι μεσσηγύς γε κακὸν καὶ πῆμα πάθῃσι,</l>
<l>πρίν γε τὸν ἧς γαίης ἐπιβήμεναι· ἔνθα δʼ ἔπειτα</l>
<l>πείσεται, ἅσσα οἱ αἶσα κατὰ κλῶθές τε βαρεῖαι</l>
<l>γιγνομένῳ νήσαντο λίνῳ, ὅτε μιν τέκε μήτηρ.</l>
<milestone n="198" unit="card" ed="p"/>
<l>εἰ δέ τις ἀθανάτων γε κατʼ οὐρανοῦ εἰλήλουθεν,</l>
<l n="200">ἄλλο τι δὴ τόδʼ ἔπειτα θεοὶ περιμηχανόωνται.</l>
<l>αἰεὶ γὰρ τὸ πάρος γε θεοὶ φαίνονται ἐναργεῖς</l>
<l>ἡμῖν, εὖτʼ ἔρδωμεν ἀγακλειτὰς ἑκατόμβας,</l>
<l>δαίνυνταί τε παρʼ ἄμμι καθήμενοι ἔνθα περ ἡμεῖς.</l>
<l>εἰ δʼ ἄρα τις καὶ μοῦνος ἰὼν ξύμβληται ὁδίτης,</l>
<l n="205">οὔ τι κατακρύπτουσιν,  ἐπεί σφισιν ἐγγύθεν εἰμέν,</l>
<l>ὥς περ Κύκλωπές τε καὶ ἄγρια φῦλα Γιγάντων.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Ἀλκίνοʼ, ἄλλο τί τοι μελέτω φρεσίν· οὐ γὰρ ἐγώ γε</l>
<l>ἀθανάτοισιν ἔοικα, τοὶ οὐρανὸν εὐρὺν ἔχουσιν,</l>
<l n="210">οὐ δέμας οὐδὲ φυήν,  ἀλλὰ θνητοῖσι βροτοῖσιν.</l>
<l>οὕς τινας ὑμεῖς ἴστε μάλιστʼ ὀχέοντας ὀιζὺν</l>
<l>ἀνθρώπων, τοῖσίν κεν ἐν ἄλγεσιν ἰσωσαίμην.</l>
<l>καὶ δʼ ἔτι κεν καὶ μᾶλλον ἐγὼ κακὰ μυθησαίμην,</l>
<l>ὅσσα γε δὴ ξύμπαντα θεῶν ἰότητι μόγησα.</l>
<l n="215">ἀλλʼ ἐμὲ μὲν δορπῆσαι ἐάσατε κηδόμενόν περ·</l>
<l>οὐ γάρ τι στυγερῇ ἐπὶ γαστέρι κύντερον ἄλλο</l>
<l>ἔπλετο, ἥ τʼ ἐκέλευσεν ἕο μνήσασθαι ἀνάγκῃ</l>
<l>καὶ μάλα τειρόμενον καὶ ἐνὶ φρεσὶ πένθος ἔχοντα,</l>
<l>ὡς καὶ ἐγὼ πένθος μὲν ἔχω φρεσίν, ἡ δὲ μάλʼ αἰεὶ</l>
<l n="220">ἐσθέμεναι κέλεται καὶ πινέμεν,  ἐκ δέ με πάντων</l>
<l>ληθάνει ὅσσʼ ἔπαθον, καὶ ἐνιπλησθῆναι ἀνώγει.</l>
<l>ὑμεῖς δʼ ὀτρύνεσθαι ἅμʼ ἠοῖ φαινομένηφιν,</l>
<l>ὥς κʼ ἐμὲ τὸν δύστηνον ἐμῆς ἐπιβήσετε πάτρης</l>
<l>καί περ πολλὰ παθόντα· ἰδόντα με καὶ λίποι αἰὼν</l>
<l n="225">κτῆσιν ἐμήν, δμῶάς τε καὶ ὑψερεφὲς μέγα δῶμα.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον</l>
<l>πεμπέμεναι τὸν ξεῖνον, ἐπεὶ κατὰ μοῖραν ἔειπεν.</l>
<l>αὐτὰρ ἐπεὶ σπεῖσάν τʼ ἔπιον θʼ ὅσον ἤθελε θυμός,</l>
<l>οἱ μὲν κακκείοντες ἔβαν οἶκόνδε ἕκαστος,</l>
<l n="230">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</l>
<l>πὰρ δέ οἱ Ἀρήτη τε καὶ Ἀλκίνοος θεοειδὴς</l>
<l>ἥσθην· ἀμφίπολοι δʼ ἀπεκόσμεον ἔντεα δαιτός.</l>
<l>τοῖσιν δʼ Ἀρήτη λευκώλενος ἤρχετο μύθων·</l>
<l>ἔγνω γὰρ φᾶρός τε χιτῶνά τε εἵματʼ ἰδοῦσα</l>
<l n="235">καλά,  τά ῥʼ αὐτὴ τεῦξε σὺν ἀμφιπόλοισι γυναιξί·</l>
<l>καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ξεῖνε, τὸ μέν σε πρῶτον ἐγὼν εἰρήσομαι αὐτή·</l>
<l>τίς πόθεν εἰς ἀνδρῶν; τίς τοι τάδε εἵματʼ ἔδωκεν;</l>
<l>οὐ δὴ φῆς ἐπὶ πόντον ἀλώμενος ἐνθάδʼ ἱκέσθαι;</l>
</q>
<milestone n="240" unit="card" ed="p"/>
<l n="240">
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ἀργαλέον,  βασίλεια, διηνεκέως ἀγορεῦσαι</l>
<l>κήδεʼ, ἐπεί μοι πολλὰ δόσαν θεοὶ Οὐρανίωνες·</l>
<l>τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς.</l>
<l>Ὠγυγίη τις νῆσος ἀπόπροθεν εἰν ἁλὶ κεῖται·</l>
<l n="245">ἔνθα μὲν Ἄτλαντος θυγάτηρ,  δολόεσσα Καλυψὼ</l>
<l>ναίει ἐυπλόκαμος, δεινὴ θεός· οὐδέ τις αὐτῇ</l>
<l>μίσγεται οὔτε θεῶν οὔτε θνητῶν ἀνθρώπων.</l>
<l>ἀλλʼ ἐμὲ τὸν δύστηνον ἐφέστιον ἤγαγε δαίμων</l>
<l>οἶον, ἐπεί μοι νῆα θοὴν ἀργῆτι κεραυνῷ</l>
<l n="250">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</l>
<l>ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,</l>
<l>αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης</l>
<l>ἐννῆμαρ φερόμην· δεκάτῃ δέ με νυκτὶ μελαίνῃ</l>
<l>νῆσον ἐς Ὠγυγίην πέλασαν θεοί, ἔνθα Καλυψὼ</l>
<l n="255">ναίει ἐυπλόκαμος,  δεινὴ θεός, ἥ με λαβοῦσα</l>
<l>ἐνδυκέως ἐφίλει τε καὶ ἔτρεφεν ἠδὲ ἔφασκε</l>
<l>θήσειν ἀθάνατον καὶ ἀγήραον ἤματα πάντα·</l>
<l>ἀλλʼ ἐμὸν οὔ ποτε θυμὸν ἐνὶ στήθεσσιν ἔπειθεν.</l>
<l>ἔνθα μὲν ἑπτάετες μένον ἔμπεδον, εἵματα δʼ αἰεὶ</l>
<l n="260">δάκρυσι δεύεσκον,  τά μοι ἄμβροτα δῶκε Καλυψώ·</l>
<l>ἀλλʼ ὅτε δὴ ὀγδόατόν μοι ἐπιπλόμενον ἔτος ἦλθεν,</l>
<l>καὶ τότε δή μʼ ἐκέλευσεν ἐποτρύνουσα νέεσθαι</l>
<l>Ζηνὸς ὑπʼ ἀγγελίης, ἢ καὶ νόος ἐτράπετʼ αὐτῆς.</l>
<l>πέμπε δʼ ἐπὶ σχεδίης πολυδέσμου, πολλὰ δʼ ἔδωκε,</l>
<l n="265">σῖτον καὶ μέθυ ἡδύ,  καὶ ἄμβροτα εἵματα ἕσσεν,</l>
<l>οὖρον δὲ προέηκεν ἀπήμονά τε λιαρόν τε.</l>
<l>ἑπτὰ δὲ καὶ δέκα μὲν πλέον ἤματα ποντοπορεύων,</l>
<l>ὀκτωκαιδεκάτῃ δʼ ἐφάνη ὄρεα σκιόεντα</l>
<l>γαίης ὑμετέρης, γήθησε δέ μοι φίλον ἦτορ</l>
<l n="270">δυσμόρῳ· ἦ γὰρ ἔμελλον ἔτι ξυνέσεσθαι ὀιζυῖ</l>
<l>πολλῇ, τήν μοι ἐπῶρσε Ποσειδάων ἐνοσίχθων,</l>
<l>ὅς μοι ἐφορμήσας ἀνέμους κατέδησε κέλευθον,</l>
<l>ὤρινεν δὲ θάλασσαν ἀθέσφατον, οὐδέ τι κῦμα</l>
<l>εἴα ἐπὶ σχεδίης ἁδινὰ στενάχοντα φέρεσθαι.</l>
<l n="275">τὴν μὲν ἔπειτα θύελλα διεσκέδασʼ· αὐτὰρ ἐγώ γε</l>
<l>νηχόμενος τόδε λαῖτμα διέτμαγον, ὄφρα με γαίῃ</l>
<l>ὑμετέρῃ ἐπέλασσε φέρων ἄνεμός τε καὶ ὕδωρ.</l>
<l>ἔνθα κέ μʼ ἐκβαίνοντα βιήσατο κῦμʼ ἐπὶ χέρσου,</l>
<l>πέτρῃς πρὸς μεγάλῃσι βαλὸν καὶ ἀτερπέι χώρῳ·</l>
<l n="280">ἀλλʼ ἀναχασσάμενος νῆχον πάλιν,  ἧος ἐπῆλθον</l>
<l>ἐς ποταμόν, τῇ δή μοι ἐείσατο χῶρος ἄριστος,</l>
<l>λεῖος πετράων, καὶ ἐπὶ σκέπας ἦν ἀνέμοιο.</l>
<l>ἐκ δʼ ἔπεσον θυμηγερέων, ἐπὶ δʼ ἀμβροσίη νὺξ</l>
<l>ἤλυθʼ. ἐγὼ δʼ ἀπάνευθε διιπετέος ποταμοῖο</l>
<l n="285">ἐκβὰς ἐν θάμνοισι κατέδραθον,  ἀμφὶ δὲ φύλλα</l>
<l>ἠφυσάμην· ὕπνον δὲ θεὸς κατʼ ἀπείρονα χεῦεν.</l>
<milestone n="287" unit="card" ed="p"/>
<l>ἔνθα μὲν ἐν φύλλοισι φίλον τετιημένος ἦτορ</l>
<l>εὗδον παννύχιος καὶ ἐπʼ ἠῶ καὶ μέσον ἦμαρ.</l>
<l>δείλετό τʼ ἠέλιος καί με γλυκὺς ὕπνος ἀνῆκεν.</l>
<l n="290">ἀμφιπόλους δʼ ἐπὶ θινὶ τεῆς ἐνόησα θυγατρὸς</l>
<l>παιζούσας, ἐν δʼ αὐτὴ ἔην ἐικυῖα θεῇσι·</l>
<l>τὴν ἱκέτευσʼ· ἡ δʼ οὔ τι νοήματος ἤμβροτεν ἐσθλοῦ,</l>
<l>ὡς οὐκ ἂν ἔλποιο νεώτερον ἀντιάσαντα</l>
<l>ἐρξέμεν· αἰεὶ γάρ τε νεώτεροι ἀφραδέουσιν.</l>
<l n="295">ἥ μοι σῖτον ἔδωκεν ἅλις ἠδʼ αἴθοπα οἶνον</l>
<l>καὶ λοῦσʼ ἐν ποταμῷ καί μοι τάδε εἵματʼ ἔδωκε.</l>
<l>ταῦτά τοι ἀχνύμενός περ ἀληθείην κατέλεξα.</l>
</q>
<l>
<milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
<q direct="unspecified">
<l>ξεῖνʼ, ἦ τοι μὲν τοῦτο γʼ ἐναίσιμον οὐκ ἐνόησε</l>
<l n="300">παῖς ἐμή,  οὕνεκά σʼ οὔ τι μετʼ ἀμφιπόλοισι γυναιξὶν</l>
<l>ἦγεν ἐς ἡμέτερον, σὺ δʼ ἄρα πρώτην ἱκέτευσας.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ἥρως, μή τοι τοὔνεκʼ ἀμύμονα νείκεε κούρην·</l>
<l>ἡ μὲν γάρ μʼ ἐκέλευε σὺν ἀμφιπόλοισιν ἕπεσθαι,</l>
<l n="305">ἀλλʼ ἐγὼ οὐκ ἔθελον δείσας αἰσχυνόμενός τε,</l>
<l>μή πως καὶ σοὶ θυμὸς ἐπισκύσσαιτο ἰδόντι·</l>
<l>δύσζηλοι γάρ τʼ εἰμὲν ἐπὶ χθονὶ φῦλʼ ἀνθρώπων.</l>
</q>
<l>
<milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
<q direct="unspecified">
<l>ξεῖνʼ, οὔ μοι τοιοῦτον ἐνὶ στήθεσσι φίλον κῆρ</l>
<l n="310">μαψιδίως κεχολῶσθαι· ἀμείνω δʼ αἴσιμα πάντα.</l>
<l>αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
<l>τοῖος ἐὼν οἷός ἐσσι, τά τε φρονέων ἅ τʼ ἐγώ περ,</l>
<l>παῖδά τʼ ἐμὴν ἐχέμεν καὶ ἐμὸς γαμβρὸς καλέεσθαι</l>
<l>αὖθι μένων· οἶκον δέ κʼ ἐγὼ καὶ κτήματα δοίην,</l>
<l n="315">εἴ κʼ ἐθέλων γε μένοις· ἀέκοντα δέ σʼ οὔ τις ἐρύξει</l>
<l>Φαιήκων· μὴ τοῦτο φίλον Διὶ πατρὶ γένοιτο.</l>
<milestone n="317" unit="card" ed="p"/>
<l>πομπὴν δʼ ἐς τόδʼ ἐγὼ τεκμαίρομαι, ὄφρʼ ἐὺ εἰδῇς,</l>
<l>αὔριον ἔς· τῆμος δὲ σὺ μὲν δεδμημένος ὕπνῳ</l>
<l>λέξεαι, οἱ δʼ ἐλόωσι γαλήνην, ὄφρʼ ἂν ἵκηαι</l>
<l n="320">πατρίδα σὴν καὶ δῶμα,  καὶ εἴ πού τοι φίλον ἐστίν,</l>
<l>εἴ περ καὶ μάλα πολλὸν ἑκαστέρω ἔστʼ Εὐβοίης,</l>
<l>τήν περ τηλοτάτω φάσʼ ἔμμεναι, οἵ μιν ἴδοντο</l>
<l>λαῶν ἡμετέρων, ὅτε τε ξανθὸν Ῥαδάμανθυν</l>
<l>ἦγον ἐποψόμενον Τιτυὸν Γαιήιον υἱόν.</l>
<l n="325">καὶ μὲν οἱ ἔνθʼ ἦλθον καὶ ἄτερ καμάτοιο τέλεσσαν</l>
<l>ἤματι τῷ αὐτῷ καὶ ἀπήνυσαν οἴκαδʼ ὀπίσσω.</l>
<l>εἰδήσεις δὲ καὶ αὐτὸς ἐνὶ φρεσὶν ὅσσον ἄρισται</l>
<l>νῆες ἐμαὶ καὶ κοῦροι ἀναρρίπτειν ἅλα πηδῷ.</l>
</q>
<l>
<milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
<l n="330">εὐχόμενος δʼ ἄρα εἶπεν,  ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>Ζεῦ πάτερ, αἴθʼ ὅσα εἶπε τελευτήσειεν ἅπαντα</l>
<l>Ἀλκίνοος· τοῦ μέν κεν ἐπὶ ζείδωρον ἄρουραν</l>
<l>ἄσβεστον κλέος εἴη, ἐγὼ δέ κε πατρίδʼ ἱκοίμην.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
<l n="335">κέκλετο δʼ Ἀρήτη λευκώλενος ἀμφιπόλοισιν</l>
<l>δέμνιʼ ὑπʼ αἰθούσῃ θέμεναι καὶ ῥήγεα καλὰ</l>
<l>πορφύρεʼ ἐμβαλέειν, στορέσαι τʼ ἐφύπερθε τάπητας</l>
<l>χλαίνας τʼ ἐνθέμεναι οὔλας καθύπερθεν ἕσασθαι.</l>
<l>αἱ δʼ ἴσαν ἐκ μεγάροιο δάος μετὰ χερσὶν ἔχουσαι·</l>
<l n="340">αὐτὰρ ἐπεὶ στόρεσαν πυκινὸν λέχος ἐγκονέουσαι,</l>
<l>ὤτρυνον δʼ Ὀδυσῆα παριστάμεναι ἐπέεσσιν·</l>
<q direct="unspecified">
<l>ὄρσο κέων, ὦ ξεῖνε· πεποίηται δέ τοι εὐνή.</l>
</q>
<l>
<milestone unit="para" ed="P"/>ὣς φάν, τῷ δʼ ἀσπαστὸν ἐείσατο κοιμηθῆναι.</l>
<l>ὣς ὁ μὲν ἔνθα καθεῦδε πολύτλας δῖος Ὀδυσσεὺς</l>
<l n="345">τρητοῖς ἐν λεχέεσσιν ὑπʼ αἰθούσῃ ἐριδούπῳ·</l>
<l>Ἀλκίνοος δʼ ἄρα λέκτο μυχῷ δόμου ὑψηλοῖο,</l>
<l>πὰρ δὲ γυνὴ δέσποινα λέχος πόρσυνε καὶ εὐνήν.</l>
</div1>
<div1 n="8" type="Book">
<milestone n="1" unit="card" ed="p"/>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>ὤρνυτʼ ἄρʼ ἐξ εὐνῆς ἱερὸν μένος Ἀλκινόοιο,</l>
<l>ἂν δʼ ἄρα διογενὴς ὦρτο πτολίπορθος Ὀδυσσεύς.</l>
<l>τοῖσιν δʼ ἡγεμόνευʼ ἱερὸν μένος Ἀλκινόοιο</l>
<l n="5">Φαιήκων ἀγορήνδʼ,  ἥ σφιν παρὰ νηυσὶ τέτυκτο.</l>
<l>ἐλθόντες δὲ καθῖζον ἐπὶ ξεστοῖσι λίθοισι</l>
<l>πλησίον. ἡ δʼ ἀνὰ ἄστυ μετῴχετο Παλλὰς Ἀθήνη</l>
<l>εἰδομένη κήρυκι δαΐφρονος Ἀλκινόοιο,</l>
<l>νόστον Ὀδυσσῆι μεγαλήτορι μητιόωσα,</l>
<l n="10">καί ῥα ἑκάστῳ φωτὶ παρισταμένη φάτο μῦθον·</l>
<q direct="unspecified">
<l>
<milestone unit="para" ed="P"/>δεῦτʼ ἄγε, Φαιήκων ἡγήτορες ἠδὲ μέδοντες,</l>
<l>εἰς ἀγορὴν ἰέναι, ὄφρα ξείνοιο πύθησθε,</l>
<l>ὃς νέον Ἀλκινόοιο δαΐφρονος ἵκετο δῶμα</l>
<l>πόντον ἐπιπλαγχθείς, δέμας ἀθανάτοισιν ὁμοῖος.</l>
</q>
<l n="15">
<milestone unit="para" ed="P"/>ὣς εἰποῦσʼ ὤτρυνε μένος καὶ θυμὸν ἑκάστου.</l>
<l>καρπαλίμως δʼ ἔμπληντο βροτῶν ἀγοραί τε καὶ ἕδραι</l>
<l>ἀγρομένων· πολλοὶ δʼ ἄρʼ ἐθηήσαντο ἰδόντες</l>
<l>υἱὸν Λαέρταο δαΐφρονα· τῷ δʼ ἄρʼ Ἀθήνη</l>
<l>θεσπεσίην κατέχευε χάριν κεφαλῇ τε καὶ ὤμοις</l>
<l n="20">καί μιν μακρότερον καὶ πάσσονα θῆκεν ἰδέσθαι,</l>
<l>ὥς κεν Φαιήκεσσι φίλος πάντεσσι γένοιτο</l>
<l>δεινός τʼ αἰδοῖός τε καὶ ἐκτελέσειεν ἀέθλους</l>
<l>πολλούς, τοὺς Φαίηκες ἐπειρήσαντʼ Ὀδυσῆος.</l>
<l>αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,</l>
<l n="25">τοῖσιν δʼ Ἀλκίνοος ἀγορήσατο καὶ μετέειπε·</l>
<q direct="unspecified">
<l>
<milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες,</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l>ξεῖνος ὅδʼ, οὐκ οἶδʼ ὅς τις, ἀλώμενος ἵκετʼ ἐμὸν δῶ,</l>
<l>ἠὲ πρὸς ἠοίων ἦ ἑσπερίων ἀνθρώπων·</l>
<l n="30">πομπὴν δʼ ὀτρύνει,  καὶ λίσσεται ἔμπεδον εἶναι.</l>
<l>ἡμεῖς δʼ, ὡς τὸ πάρος περ, ἐποτρυνώμεθα πομπήν.</l>
<l>οὐδὲ γὰρ οὐδέ τις ἄλλος, ὅτις κʼ ἐμὰ δώμαθʼ ἵκηται,</l>
<l>ἐνθάδʼ ὀδυρόμενος δηρὸν μένει εἵνεκα πομπῆς.</l>
<l>ἀλλʼ ἄγε νῆα μέλαιναν ἐρύσσομεν εἰς ἅλα δῖαν</l>
<l n="35">πρωτόπλοον,  κούρω δὲ δύω καὶ πεντήκοντα</l>
<l>κρινάσθων κατὰ δῆμον, ὅσοι πάρος εἰσὶν ἄριστοι.</l>
<l>δησάμενοι δʼ ἐὺ πάντες ἐπὶ κληῖσιν ἐρετμὰ</l>
<l>ἔκβητʼ· αὐτὰρ ἔπειτα θοὴν ἀλεγύνετε δαῖτα</l>
<l>ἡμέτερόνδʼ ἐλθόντες· ἐγὼ δʼ ἐὺ πᾶσι παρέξω.</l>
<l n="40">κούροισιν μὲν ταῦτʼ ἐπιτέλλομαι· αὐτὰρ οἱ ἄλλοι</l>
<l>σκηπτοῦχοι βασιλῆες ἐμὰ πρὸς δώματα καλὰ</l>
<l>ἔρχεσθʼ, ὄφρα ξεῖνον ἐνὶ μεγάροισι φιλέωμεν,</l>
<l>μηδέ τις ἀρνείσθω. καλέσασθε δὲ θεῖον ἀοιδὸν</l>
<l>Δημόδοκον· τῷ γάρ ῥα θεὸς πέρι δῶκεν ἀοιδὴν</l>
<l n="45">τέρπειν,  ὅππῃ θυμὸς ἐποτρύνῃσιν ἀείδειν.</l>
</q>
<milestone n="46" unit="card" ed="p"/>
<l>
<milestone unit="para" ed="P"/>ὣς ἄρα φωνήσας ἡγήσατο, τοὶ δʼ ἅμʼ ἕποντο</l>
<l>σκηπτοῦχοι· κῆρυξ δὲ μετῴχετο θεῖον ἀοιδόν.</l>
<l>κούρω δὲ κρινθέντε δύω καὶ πεντήκοντα</l>
<l>βήτην, ὡς ἐκέλευσʼ, ἐπὶ θῖνʼ ἁλὸς ἀτρυγέτοιο.</l>
<l n="50">αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
<l>νῆα μὲν οἵ γε μέλαιναν ἁλὸς βένθοσδε ἔρυσσαν,</l>
<l>ἐν δʼ ἱστόν τʼ ἐτίθεντο καὶ ἱστία νηὶ μελαίνῃ,</l>
<l>ἠρτύναντο δʼ ἐρετμὰ τροποῖς ἐν δερματίνοισι,</l>
<l>πάντα κατὰ μοῖραν, ἀνά θʼ ἱστία λευκὰ πέτασσαν.</l>
<l n="55">ὑψοῦ δʼ ἐν νοτίῳ τήν γʼ ὥρμισαν· αὐτὰρ ἔπειτα</l>
<l>βάν ῥʼ ἴμεν Ἀλκινόοιο δαΐφρονος ἐς μέγα δῶμα.</l>
<l>πλῆντο δʼ ἄρʼ αἴθουσαί τε καὶ ἕρκεα καὶ δόμοι ἀνδρῶν</l>
<l>ἀγρομένων· πολλοὶ δʼ ἄρʼ ἔσαν, νέοι ἠδὲ παλαιοί.</l>
<l>τοῖσιν δʼ Ἀλκίνοος δυοκαίδεκα μῆλʼ ἱέρευσεν,</l>
<l n="60">ὀκτὼ δʼ ἀργιόδοντας ὕας,  δύο δʼ εἰλίποδας βοῦς·</l>
<l>τοὺς δέρον ἀμφί θʼ ἕπον, τετύκοντό τε δαῖτʼ ἐρατεινήν.</l>
<l>
<milestone unit="para" ed="P"/>κῆρυξ δʼ ἐγγύθεν ἦλθεν ἄγων ἐρίηρον ἀοιδόν,</l>
<l>τὸν πέρι μοῦσʼ ἐφίλησε, δίδου δʼ ἀγαθόν τε κακόν τε·</l>
<l>ὀφθαλμῶν μὲν ἄμερσε, δίδου δʼ ἡδεῖαν ἀοιδήν.</l>
<l n="65">τῷ δʼ ἄρα Ποντόνοος θῆκε θρόνον ἀργυρόηλον</l>
<l>μέσσῳ δαιτυμόνων, πρὸς κίονα μακρὸν ἐρείσας·</l>
<l>κὰδ δʼ ἐκ πασσαλόφι κρέμασεν φόρμιγγα λίγειαν</l>
<l>αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι</l>
<l>κῆρυξ· πὰρ δʼ ἐτίθει κάνεον καλήν τε τράπεζαν,</l>
<l n="70">πὰρ δὲ δέπας οἴνοιο,  πιεῖν ὅτε θυμὸς ἀνώγοι.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>μοῦσʼ ἄρʼ ἀοιδὸν ἀνῆκεν ἀειδέμεναι κλέα ἀνδρῶν,</l>
<l>οἴμης τῆς τότʼ ἄρα κλέος οὐρανὸν εὐρὺν ἵκανε,</l>
<l n="75">νεῖκος Ὀδυσσῆος καὶ Πηλεΐδεω Ἀχιλῆος,</l>
<l>ὥς ποτε δηρίσαντο θεῶν ἐν δαιτὶ θαλείῃ</l>
<l>ἐκπάγλοις ἐπέεσσιν, ἄναξ δʼ ἀνδρῶν Ἀγαμέμνων</l>
<l>χαῖρε νόῳ, ὅ τʼ ἄριστοι Ἀχαιῶν δηριόωντο.</l>
<l>ὣς γάρ οἱ χρείων μυθήσατο Φοῖβος Ἀπόλλων</l>
<l n="80">Πυθοῖ ἐν ἠγαθέῃ,  ὅθʼ ὑπέρβη λάινον οὐδὸν</l>
<l>χρησόμενος· τότε γάρ ῥα κυλίνδετο πήματος ἀρχὴ</l>
<l>Τρωσί τε καὶ Δαναοῖσι Διὸς μεγάλου διὰ βουλάς.</l>
<milestone n="83" unit="card" ed="p"/>
<l>
<milestone unit="para" ed="P"/>ταῦτʼ ἄρʼ ἀοιδὸς ἄειδε περικλυτός· αὐτὰρ Ὀδυσσεὺς</l>
<l>πορφύρεον μέγα φᾶρος ἑλὼν χερσὶ στιβαρῇσι</l>
<l n="85">κὰκ κεφαλῆς εἴρυσσε,  κάλυψε δὲ καλὰ πρόσωπα·</l>
<l>αἴδετο γὰρ Φαίηκας ὑπʼ ὀφρύσι δάκρυα λείβων.</l>
<l>ἦ τοι ὅτε λήξειεν ἀείδων θεῖος ἀοιδός,</l>
<l>δάκρυ ὀμορξάμενος κεφαλῆς ἄπο φᾶρος ἕλεσκε</l>
<l>καὶ δέπας ἀμφικύπελλον ἑλὼν σπείσασκε θεοῖσιν·</l>
<l n="90">αὐτὰρ ὅτʼ ἂψ ἄρχοιτο καὶ ὀτρύνειαν ἀείδειν</l>
<l>Φαιήκων οἱ ἄριστοι, ἐπεὶ τέρποντʼ ἐπέεσσιν,</l>
<l>ἂψ Ὀδυσεὺς κατὰ κρᾶτα καλυψάμενος γοάασκεν.</l>
<l>ἔνθʼ ἄλλους μὲν πάντας ἐλάνθανε δάκρυα λείβων,</l>
<l>Ἀλκίνοος δέ μιν οἶος ἐπεφράσατʼ ἠδʼ ἐνόησεν</l>
<l n="95">ἥμενος ἄγχʼ αὐτοῦ,  βαρὺ δὲ στενάχοντος ἄκουσεν.</l>
<l>αἶψα δὲ Φαιήκεσσι φιληρέτμοισι μετηύδα·</l>
<q direct="unspecified">
<l>
<milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες.</l>
<l>ἤδη μὲν δαιτὸς κεκορήμεθα θυμὸν ἐίσης</l>
<l>φόρμιγγός θʼ, ἣ δαιτὶ συνήορός ἐστι θαλείῃ·</l>
<l n="100">νῦν δʼ ἐξέλθωμεν καὶ ἀέθλων πειρηθῶμεν</l>
<l>πάντων, ὥς χʼ ὁ ξεῖνος ἐνίσπῃ οἷσι φίλοισιν</l>
<l>οἴκαδε νοστήσας, ὅσσον περιγιγνόμεθʼ ἄλλων</l>
<l>πύξ τε παλαιμοσύνῃ τε καὶ ἅλμασιν ἠδὲ πόδεσσιν.</l>
</q>
<l>
<milestone unit="para" ed="P"/>ὣς ἄρα φωνήσας ἡγήσατο, τοὶ δʼ ἅμʼ ἕποντο.</l>
<l n="105">κὰδ δʼ ἐκ πασσαλόφι κρέμασεν φόρμιγγα λίγειαν,</l>
<l>Δημοδόκου δʼ ἕλε χεῖρα καὶ ἔξαγεν ἐκ μεγάροιο</l>
<l>κῆρυξ· ἦρχε δὲ τῷ αὐτὴν ὁδὸν ἥν περ οἱ ἄλλοι</l>
<l>Φαιήκων οἱ ἄριστοι, ἀέθλια θαυμανέοντες.</l>
<l>βὰν δʼ ἴμεν εἰς ἀγορήν, ἅμα δʼ ἕσπετο πουλὺς ὅμιλος,</l>
<l n="110">μυρίοι· ἂν δʼ ἵσταντο νέοι πολλοί τε καὶ ἐσθλοί.</l>
<l>ὦρτο μὲν Ἀκρόνεώς τε καὶ Ὠκύαλος καὶ Ἐλατρεύς,</l>
<l>Ναυτεύς τε Πρυμνεύς τε καὶ Ἀγχίαλος καὶ Ἐρετμεύς,</l>
<l>Ποντεύς τε Πρωρεύς τε, Θόων Ἀναβησίνεώς τε</l>
<l>Ἀμφίαλός θʼ, υἱὸς Πολυνήου Τεκτονίδαο·</l>
<l n="115">ἂν δὲ καὶ Εὐρύαλος,  βροτολοιγῷ ἶσος Ἄρηϊ,</l>
<l>Ναυβολίδης, ὃς ἄριστος ἔην εἶδός τε δέμας τε</l>
<l>πάντων Φαιήκων μετʼ ἀμύμονα Λαοδάμαντα.</l>
<l>ἂν δʼ ἔσταν τρεῖς παῖδες ἀμύμονος Ἀλκινόοιο,</l>
<l>Λαοδάμας θʼ Ἅλιός τε καὶ ἀντίθεος Κλυτόνηος.</l>
<l n="120">οἱ δʼ ἦ τοι πρῶτον μὲν ἐπειρήσαντο πόδεσσι.</l>
<milestone n="121" unit="card" ed="p"/>
<l>τοῖσι δʼ ἀπὸ νύσσης τέτατο δρόμος· οἱ δʼ ἅμα πάντες</l>
<l>καρπαλίμως ἐπέτοντο κονίοντες πεδίοιο·</l>
<l>τῶν δὲ θέειν ὄχʼ ἄριστος ἔην Κλυτόνηος ἀμύμων·</l>
<l>ὅσσον τʼ ἐν νειῷ οὖρον πέλει ἡμιόνοιιν,</l>
<l n="125">τόσσον ὑπεκπροθέων λαοὺς ἵκεθʼ, οἱ δʼ ἐλίποντο.</l>
<l>οἱ δὲ παλαιμοσύνης ἀλεγεινῆς πειρήσαντο·</l>
<l>τῇ δʼ αὖτʼ Εὐρύαλος ἀπεκαίνυτο πάντας ἀρίστους.</l>
<l>ἅλματι δʼ Ἀμφίαλος πάντων προφερέστατος ἦεν·</l>
<l>δίσκῳ δʼ αὖ πάντων πολὺ φέρτατος ἦεν Ἐλατρεύς,</l>
<l n="130">πὺξ δʼ αὖ Λαοδάμας,  ἀγαθὸς πάϊς Ἀλκινόοιο.</l>
<l>αὐτὰρ ἐπεὶ δὴ πάντες ἐτέρφθησαν φρένʼ ἀέθλοις,</l>
<l>τοῖς ἄρα Λαοδάμας μετέφη πάϊς Ἀλκινόοιο·</l>
<q direct="unspecified">
<l>
<milestone unit="para" ed="P"/>δεῦτε, φίλοι, τὸν ξεῖνον ἐρώμεθα εἴ τινʼ ἄεθλον</l>
<l>οἶδέ τε καὶ δεδάηκε. φυήν γε μὲν οὐ κακός ἐστι,</l>
<l n="135">μηρούς τε κνήμας τε καὶ ἄμφω χεῖρας ὕπερθεν</l>
<l>αὐχένα τε στιβαρὸν μέγα τε σθένος· οὐδέ τι ἥβης</l>
<l>δεύεται, ἀλλὰ κακοῖσι συνέρρηκται πολέεσσιν·</l>
<l>οὐ γὰρ ἐγώ γέ τί φημι κακώτερον ἄλλο θαλάσσης</l>
<l>ἄνδρα γε συγχεῦαι, εἰ καὶ μάλα καρτερὸς εἴη.</l>
</q>
<l n="140">
<milestone unit="para" ed="P"/>τὸν δʼ αὖτʼ Εὐρύαλος ἀπαμείβετο φώνησέν τε·</l>
<q direct="unspecified">
<l>Λαοδάμα, μάλα τοῦτο ἔπος κατὰ μοῖραν ἔειπες.</l>
<l>αὐτὸς νῦν προκάλεσσαι ἰὼν καὶ πέφραδε μῦθον.</l>
</q>
<l>
<milestone unit="para" ed="P"/>αὐτὰρ ἐπεὶ τό γʼ ἄκουσʼ ἀγαθὸς πάϊς Ἀλκινόοιο,</l>
<l>στῆ ῥʼ ἐς μέσσον ἰὼν καὶ Ὀδυσσῆα προσέειπε·</l>
<q direct="unspecified">
<l n="145">δεῦρʼ ἄγε καὶ σύ,  ξεῖνε πάτερ, πείρησαι ἀέθλων,</l>
<l>εἴ τινά που δεδάηκας· ἔοικε δέ σʼ ἴδμεν ἀέθλους·</l>
<l>οὐ μὲν γὰρ μεῖζον κλέος ἀνέρος ὄφρα κʼ ἔῃσιν,</l>
<l>ἤ ὅ τι ποσσίν τε ῥέξῃ καὶ χερσὶν ἑῇσιν.</l>
<l>ἀλλʼ ἄγε πείρησαι, σκέδασον δʼ ἀπὸ κήδεα θυμοῦ.</l>
<l n="150">σοὶ δʼ ὁδὸς οὐκέτι δηρὸν ἀπέσσεται,  ἀλλά τοι ἤδη</l>
<l>νηῦς τε κατείρυσται καὶ ἐπαρτέες εἰσὶν ἑταῖροι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Λαοδάμα, τί με ταῦτα κελεύετε κερτομέοντες;</l>
<l>κήδεά μοι καὶ μᾶλλον ἐνὶ φρεσὶν ἤ περ ἄεθλοι,</l>
<l n="155">ὃς πρὶν μὲν μάλα πολλὰ πάθον καὶ πολλὰ μόγησα,</l>
<l>νῦν δὲ μεθʼ ὑμετέρῃ ἀγορῇ νόστοιο χατίζων</l>
<l>ἧμαι, λισσόμενος βασιλῆά τε πάντα τε δῆμον.</l>
</q>
<l>
<milestone unit="para" ed="P"/>τὸν δʼ αὖτʼ Εὐρύαλος ἀπαμείβετο νείκεσέ τʼ ἄντην·</l>
<q direct="unspecified">
<l>οὐ γάρ σʼ οὐδέ, ξεῖνε, δαήμονι φωτὶ ἐίσκω</l>
<l n="160">ἄθλων,  οἷά τε πολλὰ μετʼ ἀνθρώποισι πέλονται,</l>
<l>ἀλλὰ τῷ, ὅς θʼ ἅμα νηὶ πολυκλήιδι θαμίζων,</l>
<l>ἀρχὸς ναυτάων οἵ τε πρηκτῆρες ἔασιν,</l>
<l>φόρτου τε μνήμων καὶ ἐπίσκοπος ᾖσιν ὁδαίων</l>
<l>κερδέων θʼ ἁρπαλέων· οὐδʼ ἀθλητῆρι ἔοικας.</l>
</q>
<milestone n="165" unit="card" ed="p"/>
<l n="165">
<milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l>ξεῖνʼ,  οὐ καλὸν ἔειπες· ἀτασθάλῳ ἀνδρὶ ἔοικας.</l>
<l>οὕτως οὐ πάντεσσι θεοὶ χαρίεντα διδοῦσιν</l>
<l>ἀνδράσιν, οὔτε φυὴν οὔτʼ ἂρ φρένας οὔτʼ ἀγορητύν.</l>
<l>ἄλλος μὲν γάρ τʼ εἶδος ἀκιδνότερος πέλει ἀνήρ,</l>
<l n="170">ἀλλὰ θεὸς μορφὴν ἔπεσι στέφει,  οἱ δέ τʼ ἐς αὐτὸν</l>
<l>τερπόμενοι λεύσσουσιν· ὁ δʼ ἀσφαλέως ἀγορεύει</l>
<l>αἰδοῖ μειλιχίῃ, μετὰ δὲ πρέπει ἀγρομένοισιν,</l>
<l>ἐρχόμενον δʼ ἀνὰ ἄστυ θεὸν ὣς εἰσορόωσιν.</l>
<l>ἄλλος δʼ αὖ εἶδος μὲν ἀλίγκιος ἀθανάτοισιν,</l>
<l n="175">ἀλλʼ οὔ οἱ χάρις ἀμφιπεριστέφεται ἐπέεσσιν,</l>
<l>ὡς καὶ σοὶ εἶδος μὲν ἀριπρεπές, οὐδέ κεν ἄλλως</l>
<l>οὐδὲ θεὸς τεύξειε, νόον δʼ ἀποφώλιός ἐσσι.</l>
<l>ὤρινάς μοι θυμὸν ἐνὶ στήθεσσι φίλοισιν</l>
<l>εἰπὼν οὐ κατὰ κόσμον. ἐγὼ δʼ οὐ νῆις ἀέθλων,</l>
<l n="180">ὡς σύ γε μυθεῖαι,  ἀλλʼ ἐν πρώτοισιν ὀίω</l>
<l>ἔμμεναι, ὄφρʼ ἥβῃ τε πεποίθεα χερσί τʼ ἐμῇσι.</l>
<l>νῦν δʼ ἔχομαι κακότητι καὶ ἄλγεσι· πολλὰ γὰρ ἔτλην</l>
<l>ἀνδρῶν τε πτολέμους ἀλεγεινά τε κύματα πείρων.</l>
<l>ἀλλὰ καὶ ὥς, κακὰ πολλὰ παθών, πειρήσομʼ ἀέθλων·</l>
<l n="185">θυμοδακὴς γὰρ μῦθος,  ἐπώτρυνας δέ με εἰπών.</l>
</q>
<l>
<milestone unit="para" ed="P"/>ἦ ῥα καὶ αὐτῷ φάρει ἀναΐξας λάβε δίσκον</l>
<l>μείζονα καὶ πάχετον, στιβαρώτερον οὐκ ὀλίγον περ</l>
<l>ἢ οἵῳ Φαίηκες ἐδίσκεον ἀλλήλοισι.</l>
<l>τόν ῥα περιστρέψας ἧκε στιβαρῆς ἀπὸ χειρός,</l>
<l n="190">βόμβησεν δὲ λίθος· κατὰ δʼ ἔπτηξαν ποτὶ γαίῃ</l>
<l>Φαίηκες δολιχήρετμοι, ναυσίκλυτοι ἄνδρες,</l>
<l>λᾶος ὑπὸ ῥιπῆς· ὁ δʼ ὑπέρπτατο σήματα πάντων</l>
<l>ῥίμφα θέων ἀπὸ χειρός. ἔθηκε δὲ τέρματʼ Ἀθήνη</l>
<l>ἀνδρὶ δέμας ἐικυῖα, ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l n="195">
<milestone unit="para" ed="P"/>καί κʼ ἀλαός τοι,  ξεῖνε, διακρίνειε τὸ σῆμα</l>
<l>ἀμφαφόων, ἐπεὶ οὔ τι μεμιγμένον ἐστὶν ὁμίλῳ,</l>
<l>ἀλλὰ πολὺ πρῶτον. σὺ δὲ θάρσει τόνδε γʼ ἄεθλον·</l>
<l>οὔ τις Φαιήκων τόδε γʼ ἵξεται, οὐδʼ ὑπερήσει.</l>
</q>
<milestone n="199" unit="card" ed="p"/>
<l>
<milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
<l n="200">χαὶρων,  οὕνεχʼ ἑταῖρον ἐνηέα λεῦσσʼ ἐν ἀγῶνι.</l>
<l>καὶ τότε κουφότερον μετεφώνεε Φαιήκεσσιν·</l>
<q direct="unspecified">
<l>
<milestone unit="para" ed="P"/>τοῦτον νῦν ἀφίκεσθε, νέοι. τάχα δʼ ὕστερον ἄλλον</l>
<l>ἥσειν ἢ τοσσοῦτον ὀίομαι ἢ ἔτι μᾶσσον.</l>
<l>τῶν δʼ ἄλλων ὅτινα κραδίη θυμός τε κελεύει,</l>
<l n="205">δεῦρʼ ἄγε πειρηθήτω,  ἐπεί μʼ ἐχολώσατε λίην,</l>
<l>ἢ πὺξ ἠὲ πάλῃ ἢ καὶ ποσίν, οὔ τι μεγαίρω,</l>
<l>πάντων Φαιήκων, πλήν γʼ αὐτοῦ Λαοδάμαντος.</l>
<l>ξεῖνος γάρ μοι ὅδʼ ἐστί· τίς ἂν φιλέοντι μάχοιτο;</l>
<l>ἄφρων δὴ κεῖνός γε καὶ οὐτιδανὸς πέλει ἀνήρ,</l>
<l n="210">ὅς τις ξεινοδόκῳ ἔριδα προφέρηται ἀέθλων</l>
<l>δήμῳ ἐν ἀλλοδαπῷ· ἕο δʼ αὐτοῦ πάντα κολούει.</l>
<l>τῶν δʼ ἄλλων οὔ πέρ τινʼ ἀναίνομαι οὐδʼ ἀθερίζω,</l>
<l>ἀλλʼ ἐθέλω ἴδμεν καὶ πειρηθήμεναι ἄντην.</l>
<l>πάντα γὰρ οὐ κακός εἰμι, μετʼ ἀνδράσιν ὅσσοι ἄεθλοι·</l>
<l n="215">εὖ μὲν τόξον οἶδα ἐύξοον ἀμφαφάασθαι·</l>
<l>πρῶτός κʼ ἄνδρα βάλοιμι ὀιστεύσας ἐν ὁμίλῳ</l>
<l>ἀνδρῶν δυσμενέων, εἰ καὶ μάλα πολλοὶ ἑταῖροι</l>
<l>ἄγχι παρασταῖεν καὶ τοξαζοίατο φωτῶν.</l>
<l>οἶος δή με Φιλοκτήτης ἀπεκαίνυτο τόξῳ</l>
<l n="220">δήμῳ ἔνι Τρώων,  ὅτε τοξαζοίμεθʼ Ἀχαιοί.</l>
<l>τῶν δʼ ἄλλων ἐμέ φημι πολὺ προφερέστερον εἶναι,</l>
<l>ὅσσοι νῦν βροτοί εἰσιν ἐπὶ χθονὶ σῖτον ἔδοντες.</l>
<l>ἀνδράσι δὲ προτέροισιν ἐριζέμεν οὐκ ἐθελήσω,</l>
<l>οὔθʼ Ἡρακλῆι οὔτʼ Εὐρύτῳ Οιχαλιῆι,</l>
<l n="225">οἵ ῥα καὶ ἀθανάτοισιν ἐρίζεσκον περὶ τόξων.</l>
<l>τῷ ῥα καὶ αἶψʼ ἔθανεν μέγας Εὔρυτος, οὐδʼ ἐπὶ γῆρας</l>
<l>ἵκετʼ ἐνὶ μεγάροισι· χολωσάμενος γὰρ Ἀπόλλων</l>
<l>ἔκτανεν, οὕνεκά μιν προκαλίζετο τοξάζεσθαι.</l>
<l>δουρὶ δʼ ἀκοντίζω ὅσον οὐκ ἄλλος τις ὀιστῷ.</l>
<l n="230">οἴοισιν δείδοικα ποσὶν μή τίς με παρέλθῃ</l>
<l>Φαιήκων· λίην γὰρ ἀεικελίως ἐδαμάσθην</l>
<l>κύμασιν ἐν πολλοῖς, ἐπεὶ οὐ κομιδὴ κατὰ νῆα</l>
<l>ἦεν ἐπηετανός· τῷ μοι φίλα γυῖα λέλυνται.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ.</l>
<l n="235">Ἀλκίνοος δέ μιν οἶος ἀμειβόμενος προσέειπεν·</l>
<q direct="unspecified">
<l>
<milestone unit="para" ed="P"/>ξεῖνʼ, ἐπεὶ οὐκ ἀχάριστα μεθʼ ἡμῖν ταῦτʼ ἀγορεύεις,</l>
<l>ἀλλʼ ἐθέλεις ἀρετὴν σὴν φαινέμεν, ἥ τοι ὀπηδεῖ,</l>
<l>χωόμενος ὅτι σʼ οὗτος ἀνὴρ ἐν ἀγῶνι παραστὰς</l>
<l>νείκεσεν, ὡς ἂν σὴν ἀρετὴν βροτὸς οὔ τις ὄνοιτο,</l>
<l n="240">ὅς τις ἐπίσταιτο ᾗσι φρεσὶν ἄρτια βάζειν·</l>
<l>ἀλλʼ ἄγε νῦν ἐμέθεν ξυνίει ἔπος, ὄφρα καὶ ἄλλῳ</l>
<l>εἴπῃς ἡρώων, ὅτε κεν σοῖς ἐν μεγάροισι</l>
<l>δαινύῃ παρὰ σῇ τʼ ἀλόχῳ καὶ σοῖσι τέκεσσιν,</l>
<l>ἡμετέρης ἀρετῆς μεμνημένος, οἷα καὶ ἡμῖν</l>
<l n="245">Ζεὺς ἐπὶ ἔργα τίθησι διαμπερὲς ἐξ ἔτι πατρῶν.</l>
<l>οὐ γὰρ πυγμάχοι εἰμὲν ἀμύμονες οὐδὲ παλαισταί,</l>
<l>ἀλλὰ ποσὶ κραιπνῶς θέομεν καὶ νηυσὶν ἄριστοι,</l>
<l>αἰεὶ δʼ ἡμῖν δαίς τε φίλη κίθαρις τε χοροί τε</l>
<l>εἵματά τʼ ἐξημοιβὰ λοετρά τε θερμὰ καὶ εὐναί.</l>
<milestone n="250" unit="card" ed="p"/>
<l n="250">ἀλλʼ ἄγε,  Φαιήκων βητάρμονες ὅσσοι ἄριστοι,</l>
<l>παίσατε, ὥς χʼ ὁ ξεῖνος ἐνίσπῃ οἷσι φίλοισιν</l>
<l>οἴκαδε νοστήσας, ὅσσον περιγιγνόμεθʼ ἄλλων</l>
<l>ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.</l>
<l>Δημοδόκῳ δέ τις αἶψα κιὼν φόρμιγγα λίγειαν</l>
<l n="255">οἰσέτω,  ἥ που κεῖται ἐν ἡμετέροισι δόμοισιν.</l>
</q>
<l>
<milestone unit="para" ed="P"/>ὣς ἔφατʼ Ἀλκίνοος θεοείκελος, ὦρτο δὲ κῆρυξ</l>
<l>οἴσων φόρμιγγα γλαφυρὴν δόμου ἐκ βασιλῆος.</l>
<l>αἰσυμνῆται δὲ κριτοὶ ἐννέα πάντες ἀνέσταν</l>
<l>δήμιοι, οἳ κατʼ ἀγῶνας ἐὺ πρήσσεσκον ἕκαστα,</l>
<l n="260">λείηναν δὲ χορόν,  καλὸν δʼ εὔρυναν ἀγῶνα.</l>
<l>κῆρυξ δʼ ἐγγύθεν ἦλθε φέρων φόρμιγγα λίγειαν</l>
<l>Δημοδόκῳ· ὁ δʼ ἔπειτα κίʼ ἐς μέσον· ἀμφὶ δὲ κοῦροι</l>
<l>πρωθῆβαι ἵσταντο, δαήμονες ὀρχηθμοῖο,</l>
<l>πέπληγον δὲ χορὸν θεῖον ποσίν. αὐτὰρ Ὀδυσσεὺς</l>
<l n="265">μαρμαρυγὰς θηεῖτο ποδῶν,  θαύμαζε δὲ θυμῷ.</l>
<l>
<milestone unit="para" ed="P"/>αὐτὰρ ὁ φορμίζων ἀνεβάλλετο καλὸν ἀείδειν</l>
<l>ἀμφʼ Ἄρεος φιλότητος εὐστεφάνου τʼ Ἀφροδίτης,</l>
<l>ὡς τὰ πρῶτα μίγησαν ἐν Ἡφαίστοιο δόμοισι</l>
<l>λάθρῃ, πολλὰ δʼ ἔδωκε, λέχος δʼ ᾔσχυνε καὶ εὐνὴν</l>
<l n="270">Ἡφαίστοιο ἄνακτος.  ἄφαρ δέ οἱ ἄγγελος ἦλθεν</l>
<l>Ἥλιος, ὅ σφʼ ἐνόησε μιγαζομένους φιλότητι.</l>
<l>Ἥφαιστος δʼ ὡς οὖν θυμαλγέα μῦθον ἄκουσε,</l>
<l>βῆ ῥʼ ἴμεν ἐς χαλκεῶνα κακὰ φρεσὶ βυσσοδομεύων,</l>
<l>ἐν δʼ ἔθετʼ ἀκμοθέτῳ μέγαν ἄκμονα, κόπτε δὲ δεσμοὺς</l>
<l n="275">ἀρρήκτους ἀλύτους,  ὄφρʼ ἔμπεδον αὖθι μένοιεν.</l>
<l>αὐτὰρ ἐπεὶ δὴ τεῦξε δόλον κεχολωμένος Ἄρει,</l>
<l>βῆ ῥʼ ἴμεν ἐς θάλαμον, ὅθι οἱ φίλα δέμνιʼ ἔκειτο,</l>
<l>ἀμφὶ δʼ ἄρʼ ἑρμῖσιν χέε δέσματα κύκλῳ ἁπάντῃ·</l>
<l>πολλὰ δὲ καὶ καθύπερθε μελαθρόφιν ἐξεκέχυντο,</l>
<l n="280">ἠύτʼ ἀράχνια λεπτά,  τά γʼ οὔ κέ τις οὐδὲ ἴδοιτο,</l>
<l>οὐδὲ θεῶν μακάρων· πέρι γὰρ δολόεντα τέτυκτο.</l>
<l>αὐτὰρ ἐπεὶ δὴ πάντα δόλον περὶ δέμνια χεῦεν,</l>
<l>εἴσατʼ ἴμεν ἐς Λῆμνον, ἐυκτίμενον πτολίεθρον,</l>
<l>ἥ οἱ γαιάων πολὺ φιλτάτη ἐστὶν ἁπασέων.</l>
<l n="285">οὐδʼ ἀλαοσκοπιὴν εἶχε χρυσήνιος Ἄρης,</l>
<l>ὡς ἴδεν Ἥφαιστον κλυτοτέχνην νόσφι κιόντα·</l>
<l>βῆ δʼ ἰέναι πρὸς δῶμα περικλυτοῦ Ἡφαίστοιο</l>
<l>ἰσχανόων φιλότητος ἐυστεφάνου Κυθερείης.</l>
<l>ἡ δὲ νέον παρὰ πατρὸς ἐρισθενέος Κρονίωνος</l>
<l n="290">ἐρχομένη κατʼ ἄρʼ ἕζεθʼ· ὁ δʼ εἴσω δώματος ᾔει,</l>
<l>ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>
<milestone unit="para" ed="P"/>δεῦρο, φίλη, λέκτρονδε τραπείομεν εὐνηθέντες·</l>
<l>οὐ γὰρ ἔθʼ Ἥφαιστος μεταδήμιος, ἀλλά που ἤδη</l>
<l>οἴχεται ἐς Λῆμνον μετὰ Σίντιας ἀγριοφώνους.</l>
</q>
<milestone n="295" unit="card" ed="p"/>
<l n="295">
<milestone unit="para" ed="P"/>ὣς φάτο,  τῇ δʼ ἀσπαστὸν ἐείσατο κοιμηθῆναι.</l>
<l>τὼ δʼ ἐς δέμνια βάντε κατέδραθον· ἀμφὶ δὲ δεσμοὶ</l>
<l>τεχνήεντες ἔχυντο πολύφρονος Ἡφαίστοιο,</l>
<l>οὐδέ τι κινῆσαι μελέων ἦν οὐδʼ ἀναεῖραι.</l>
<l>καὶ τότε δὴ γίγνωσκον, ὅ τʼ οὐκέτι φυκτὰ πέλοντο.</l>
<l n="300">ἀγχίμολον δέ σφʼ ἦλθε περικλυτὸς ἀμφιγυήεις,</l>
<l>αὖτις ὑποστρέψας πρὶν Λήμνου γαῖαν ἱκέσθαι·</l>
<l>Ἠέλιος γάρ οἱ σκοπιὴν ἔχεν εἶπέ τε μῦθον.</l>
<l>βῆ δʼ ἴμεναι πρὸς δῶμα φίλον τετιημένος ἦτορ·</l>
<l>ἔστη δʼ ἐν προθύροισι, χόλος δέ μιν ἄγριος ᾕρει·</l>
<l n="305">σμερδαλέον δʼ ἐβόησε,  γέγωνέ τε πᾶσι θεοῖσιν·</l>
<q direct="unspecified">
<l>
<milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,</l>
<l>δεῦθʼ, ἵνα ἔργα γελαστὰ καὶ οὐκ ἐπιεικτὰ ἴδησθε,</l>
<l>ὡς ἐμὲ χωλὸν ἐόντα Διὸς θυγάτηρ Ἀφροδίτη</l>
<l>αἰὲν ἀτιμάζει, φιλέει δʼ ἀίδηλον Ἄρηα,</l>
<l n="310">οὕνεχʼ ὁ μὲν καλός τε καὶ ἀρτίπος,  αὐτὰρ ἐγώ γε</l>
<l>ἠπεδανὸς γενόμην. ἀτὰρ οὔ τί μοι αἴτιος ἄλλος,</l>
<l>ἀλλὰ τοκῆε δύω, τὼ μὴ γείνασθαι ὄφελλον.</l>
<l>ἀλλʼ ὄψεσθʼ, ἵνα τώ γε καθεύδετον ἐν φιλότητι</l>
<l>εἰς ἐμὰ δέμνια βάντες, ἐγὼ δʼ ὁρόων ἀκάχημαι.</l>
<l n="315">οὐ μέν σφεας ἔτʼ ἔολπα μίνυνθά γε κειέμεν οὕτως</l>
<l>καὶ μάλα περ φιλέοντε· τάχʼ οὐκ ἐθελήσετον ἄμφω</l>
<l>εὕδειν· ἀλλά σφωε δόλος καὶ δεσμὸς ἐρύξει,</l>
<l>εἰς ὅ κέ μοι μάλα πάντα πατὴρ ἀποδῷσιν ἔεδνα,</l>
<l>ὅσσα οἱ ἐγγυάλιξα κυνώπιδος εἵνεκα κούρης,</l>
<l n="320">οὕνεκά οἱ καλὴ θυγάτηρ,  ἀτὰρ οὐκ ἐχέθυμος.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἀγέροντο θεοὶ ποτὶ χαλκοβατὲς δῶ·</l>
<l>ἦλθε Ποσειδάων γαιήοχος, ἦλθʼ ἐριούνης</l>
<l>Ἑρμείας, ἦλθεν δὲ ἄναξ ἑκάεργος Ἀπόλλων.</l>
<l>θηλύτεραι δὲ θεαὶ μένον αἰδοῖ οἴκοι ἑκάστη.</l>
<l n="325">ἔσταν δʼ ἐν προθύροισι θεοί,  δωτῆρες ἑάων·</l>
<l>ἄσβεστος δʼ ἄρʼ ἐνῶρτο γέλως μακάρεσσι θεοῖσι</l>
<l>τέχνας εἰσορόωσι πολύφρονος Ἡφαίστοιο.</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>
<milestone unit="para" ed="P"/>οὐκ ἀρετᾷ κακὰ ἔργα· κιχάνει τοι βραδὺς ὠκύν,</l>
<l n="330">ὡς καὶ νῦν Ἥφαιστος ἐὼν βραδὺς εἷλεν Ἄρηα</l>
<l>ὠκύτατόν περ ἐόντα θεῶν οἳ Ὄλυμπον ἔχουσιν,</l>
<l>χωλὸς ἐὼν τέχνῃσι· τὸ καὶ μοιχάγριʼ ὀφέλλει.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
<l>Ἑρμῆν δὲ προσέειπεν ἄναξ Διὸς υἱὸς Ἀπόλλων·</l>
<q direct="unspecified">
<l n="335">
<milestone unit="para" ed="P"/>Ἑρμεία,  Διὸς υἱέ, διάκτορε, δῶτορ ἑάων,</l>
<l>ἦ ῥά κεν ἐν δεσμοῖς ἐθέλοις κρατεροῖσι πιεσθεὶς</l>
<l>εὕδειν ἐν λέκτροισι παρὰ χρυσέῃ Ἀφροδίτῃ;</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα διάκτορος ἀργεϊφόντης·</l>
<q direct="unspecified">
<l>αἲ γὰρ τοῦτο γένοιτο, ἄναξ ἑκατηβόλʼ Ἄπολλον·</l>
<l n="340">δεσμοὶ μὲν τρὶς τόσσοι ἀπείρονες ἀμφὶς ἔχοιεν,</l>
<l>ὑμεῖς δʼ εἰσορόῳτε θεοὶ πᾶσαί τε θέαιναι,</l>
<l>αὐτὰρ ἐγὼν εὕδοιμι παρὰ χρυσέῃ Ἀφροδίτῃ.</l>
</q>
<milestone n="343" unit="card" ed="p"/>
<l>
<milestone unit="para" ed="P"/>ὣς ἔφατʼ, ἐν δὲ γέλως ὦρτʼ ἀθανάτοισι θεοῖσιν.</l>
<l>οὐδὲ Ποσειδάωνα γέλως ἔχε, λίσσετο δʼ αἰεὶ</l>
<l n="345">Ἥφαιστον κλυτοεργὸν ὅπως λύσειεν Ἄρηα.</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>λῦσον· ἐγὼ δέ τοι αὐτὸν ὑπίσχομαι, ὡς σὺ κελεύεις,</l>
<l>τίσειν αἴσιμα πάντα μετʼ ἀθανάτοισι θεοῖσιν.</l>
</q>
<l>
<milestone unit="para" ed="P"/>τὸν δʼ αὖτε προσέειπε περικλυτὸς ἀμφιγυήεις·</l>
<q direct="unspecified">
<l n="350">μή με,  Ποσείδαον γαιήοχε, ταῦτα κέλευε·</l>
<l>δειλαί τοι δειλῶν γε καὶ ἐγγύαι ἐγγυάασθαι.</l>
<l>πῶς ἂν ἐγώ σε δέοιμι μετʼ ἀθανάτοισι θεοῖσιν,</l>
<l>εἴ κεν Ἄρης οἴχοιτο χρέος καὶ δεσμὸν ἀλύξας;</l>
</q>
<l>
<milestone unit="para" ed="P"/>τὸν δʼ αὖτε προσέειπε Ποσειδάων ἐνοσίχθων·</l>
<q direct="unspecified">
<l n="355">Ἥφαιστʼ,  εἴ περ γάρ κεν Ἄρης χρεῖος ὑπαλύξας</l>
<l>οἴχηται φεύγων, αὐτός τοι ἐγὼ τάδε τίσω.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα περικλυτὸς ἀμφιγυήεις·</l>
<q direct="unspecified">
<l>οὐκ ἔστʼ οὐδὲ ἔοικε τεὸν ἔπος ἀρνήσασθαι.</l>
</q>
<l>
<milestone unit="para" ed="P"/>ὣς εἰπὼν δεσμὸν ἀνίει μένος Ἡφαίστοιο.</l>
<l n="360">τὼ δʼ ἐπεὶ ἐκ δεσμοῖο λύθεν,  κρατεροῦ περ ἐόντος,</l>
<l>αὐτίκʼ ἀναΐξαντε ὁ μὲν Θρῄκηνδε βεβήκει,</l>
<l>ἡ δʼ ἄρα Κύπρον ἵκανε φιλομμειδὴς Ἀφροδίτη,</l>
<l>ἐς Πάφον· ἔνθα δέ οἱ τέμενος βωμός τε θυήεις.</l>
<l>ἔνθα δέ μιν Χάριτες λοῦσαν καὶ χρῖσαν ἐλαίῳ</l>
<l n="365">ἀμβρότῳ,  οἷα θεοὺς ἐπενήνοθεν αἰὲν ἐόντας,</l>
<l>ἀμφὶ δὲ εἵματα ἕσσαν ἐπήρατα, θαῦμα ἰδέσθαι.</l>
<l>
<milestone unit="para" ed="P"/>ταῦτʼ ἄρʼ ἀοιδὸς ἄειδε περικλυτός· αὐτὰρ Ὀδυσσεὺς</l>
<l>τέρπετʼ ἐνὶ φρεσὶν ᾗσιν ἀκούων ἠδὲ καὶ ἄλλοι</l>
<l>Φαίηκες δολιχήρετμοι, ναυσίκλυτοι ἄνδρες.</l>
<l n="370">
<milestone unit="para" ed="P"/>Ἀλκίνοος δʼ Ἅλιον καὶ Λαοδάμαντα κέλευσεν</l>
<l>μουνὰξ ὀρχήσασθαι, ἐπεί σφισιν οὔ τις ἔριζεν.</l>
<l>οἱ δʼ ἐπεὶ οὖν σφαῖραν καλὴν μετὰ χερσὶν ἕλοντο,</l>
<l>πορφυρέην, τήν σφιν Πόλυβος ποίησε δαΐφρων,</l>
<l>τὴν ἕτερος ῥίπτασκε ποτὶ νέφεα σκιόεντα</l>
<l n="375">ἰδνωθεὶς ὀπίσω,  ὁ δʼ ἀπὸ χθονὸς ὑψόσʼ ἀερθεὶς</l>
<l>ῥηιδίως μεθέλεσκε, πάρος ποσὶν οὖδας ἱκέσθαι.</l>
<l>αὐτὰρ ἐπεὶ δὴ σφαίρῃ ἀνʼ ἰθὺν πειρήσαντο,</l>
<l>ὠρχείσθην δὴ ἔπειτα ποτὶ χθονὶ πουλυβοτείρῃ</l>
<l>ταρφέʼ ἀμειβομένω· κοῦροι δʼ ἐπελήκεον ἄλλοι</l>
<l n="380">ἑστεῶτες κατʼ ἀγῶνα,  πολὺς δʼ ὑπὸ κόμπος ὀρώρει.</l>
<l>
<milestone unit="para" ed="P"/>δὴ τότʼ ἄρʼ Ἀλκίνοον προσεφώνεε δῖος Ὀδυσσεύς·</l>
<q direct="unspecified">
<l>Ἀλκίνοε κρεῖον, πάντων ἀριδείκετε λαῶν,</l>
<l>ἠμὲν ἀπείλησας βητάρμονας εἶναι ἀρίστους,</l>
<l>ἠδʼ ἄρʼ ἑτοῖμα τέτυκτο· σέβας μʼ ἔχει εἰσορόωντα.</l>
</q>
<milestone n="385" unit="card" ed="p"/>
<l n="385">
<milestone unit="para" ed="P"/>ὣς φάτο,  γήθησεν δʼ ἱερὸν μένος Ἀλκινόοιο,</l>
<l>αἶψα δὲ Φαιήκεσσι φιληρέτμοισι μετηύδα·</l>
<q direct="unspecified">
<l>
<milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες.</l>
<l>ὁ ξεῖνος μάλα μοι δοκέει πεπνυμένος εἶναι.</l>
<l>ἀλλʼ ἄγε οἱ δῶμεν ξεινήιον, ὡς ἐπιεικές.</l>
<l n="390">δώδεκα γὰρ κατὰ δῆμον ἀριπρεπέες βασιλῆες</l>
<l>ἀρχοὶ κραίνουσι, τρισκαιδέκατος δʼ ἐγὼ αὐτός·</l>
<l>τῶν οἱ ἕκαστος φᾶρος ἐυπλυνὲς ἠδὲ χιτῶνα</l>
<l>καὶ χρυσοῖο τάλαντον ἐνείκατε τιμήεντος.</l>
<l>αἶψα δὲ πάντα φέρωμεν ἀολλέα, ὄφρʼ ἐνὶ χερσὶν</l>
<l n="395">ξεῖνος ἔχων ἐπὶ δόρπον ἴῃ χαίρων ἐνὶ θυμῷ.</l>
<l>Εὐρύαλος δέ ἑ αὐτὸν ἀρεσσάσθω ἐπέεσσι</l>
<l>καὶ δώρῳ, ἐπεὶ οὔ τι ἔπος κατὰ μοῖραν ἔειπεν.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον,</l>
<l>δῶρα δʼ ἄρʼ οἰσέμεναι πρόεσαν κήρυκα ἕκαστος.</l>
<l n="400">τὸν δʼ αὖτʼ Εὐρύαλος ἀπαμείβετο φώνησέν τε·</l>
<q direct="unspecified">
<l>Ἀλκίνοε κρεῖον, πάντων ἀριδείκετε λαῶν,</l>
<l>τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.</l>
<l>δώσω οἱ τόδʼ ἄορ παγχάλκεον, ᾧ ἔπι κώπη</l>
<l>ἀργυρέη, κολεὸν δὲ νεοπρίστου ἐλέφαντος</l>
<l n="405">ἀμφιδεδίνηται· πολέος δέ οἱ ἄξιον ἔσται.</l>
</q>
<l>
<milestone unit="para" ed="P"/>ὣς εἰπὼν ἐν χερσὶ τίθει ξίφος ἀργυρόηλον</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>χαῖρε, πάτερ ὦ ξεῖνε· ἔπος δʼ εἴ πέρ τι βέβακται</l>
<l>δεινόν, ἄφαρ τὸ φέροιεν ἀναρπάξασαι ἄελλαι.</l>
<l n="410">σοὶ δὲ θεοὶ ἄλοχόν τʼ ἰδέειν καὶ πατρίδʼ ἱκέσθαι</l>
<l>δοῖεν, ἐπεὶ δὴ δηθὰ φίλων ἄπο πήματα πάσχεις.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>καὶ σὺ φίλος μάλα χαῖρε, θεοὶ δέ τοι ὄλβια δοῖεν.</l>
<l>μηδέ τι τοι ξίφεός γε ποθὴ μετόπισθε γένοιτο</l>
<l n="415">τούτου,  ὃ δή μοι δῶκας ἀρεσσάμενος ἐπέεσσιν.</l>
</q>
<l>
<milestone unit="para" ed="P"/>ἦ ῥα καὶ ἀμφʼ ὤμοισι θέτο ξίφος ἀργυρόηλον.</l>
<l>δύσετό τʼ ἠέλιος, καὶ τῷ κλυτὰ δῶρα παρῆεν.</l>
<l>καὶ τά γʼ ἐς Ἀλκινόοιο φέρον κήρυκες ἀγαυοί·</l>
<l>δεξάμενοι δʼ ἄρα παῖδες ἀμύμονος Ἀλκινόοιο</l>
<l n="420">μητρὶ παρʼ αἰδοίῃ ἔθεσαν περικαλλέα δῶρα.</l>
<l>τοῖσιν δʼ ἡγεμόνευʼ ἱερὸν μένος Ἀλκινόοιο,</l>
<l>ἐλθόντες δὲ καθῖζον ἐν ὑψηλοῖσι θρόνοισι.</l>
<l>δή ῥα τότʼ Ἀρήτην προσέφη μένος Ἀλκινόοιο·</l>
<q direct="unspecified">
<l>
<milestone unit="para" ed="P"/>δεῦρο, γύναι, φέρε χηλὸν ἀριπρεπέʼ, ἥ τις ἀρίστη·</l>
<l n="425">ἐν δʼ αὐτὴ θὲς φᾶρος ἐυπλυνὲς ἠδὲ χιτῶνα.</l>
<l>ἀμφὶ δέ οἱ πυρὶ χαλκὸν ἰήνατε, θέρμετε δʼ ὕδωρ,</l>
<l>ὄφρα λοεσσάμενός τε ἰδών τʼ ἐὺ κείμενα πάντα</l>
<l>δῶρα, τά οἱ Φαίηκες ἀμύμονες ἐνθάδʼ ἔνεικαν,</l>
<l>δαιτί τε τέρπηται καὶ ἀοιδῆς ὕμνον ἀκούων.</l>
<l n="430">καί οἱ ἐγὼ τόδʼ ἄλεισον ἐμὸν περικαλλὲς ὀπάσσω,</l>
<l>χρύσεον, ὄφρʼ ἐμέθεν μεμνημένος ἤματα πάντα</l>
<l>σπένδῃ ἐνὶ μεγάρῳ Διί τʼ ἄλλοισίν τε θεοῖσιν.</l>
</q>
<milestone n="433" unit="card" ed="p"/>
<l>
<milestone unit="para" ed="P"/>ὣς ἔφατʼ, Ἀρήτη δὲ μετὰ δμῳῇσιν ἔειπεν</l>
<l>ἀμφὶ πυρὶ στῆσαι τρίποδα μέγαν ὅττι τάχιστα.</l>
<l n="435">αἱ δὲ λοετροχόον τρίποδʼ ἵστασαν ἐν πυρὶ κηλέῳ,</l>
<l>ἔν δʼ ἄρʼ ὕδωρ ἔχεαν, ὑπὸ δὲ ξύλα δαῖον ἑλοῦσαι.</l>
<l>γάστρην μὲν τρίποδος πῦρ ἄμφεπε, θέρμετο δʼ ὕδωρ·</l>
<l>τόφρα δʼ ἄρʼ Ἀρήτη ξείνῳ περικαλλέα χηλὸν</l>
<l>ἐξέφερεν θαλάμοιο, τίθει δʼ ἐνὶ κάλλιμα δῶρα,</l>
<l n="440">ἐσθῆτα χρυσόν τε,  τά οἱ Φαίηκες ἔδωκαν·</l>
<l>ἐν δʼ αὐτὴ φᾶρος θῆκεν καλόν τε χιτῶνα,</l>
<l>καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>αὐτὸς νῦν ἴδε πῶμα, θοῶς δʼ ἐπὶ δεσμὸν ἴηλον,</l>
<l>μή τίς τοι καθʼ ὁδὸν δηλήσεται, ὁππότʼ ἂν αὖτε</l>
<l n="445">εὕδῃσθα γλυκὺν ὕπνον ἰὼν ἐν νηὶ μελαίνῃ.</l>
</q>
<l>
<milestone unit="para" ed="P"/>αὐτὰρ ἐπεὶ τό γʼ ἄκουσε πολύτλας δῖος Ὀδυσσεύς,</l>
<l>αὐτίκʼ ἐπήρτυε πῶμα, θοῶς δʼ ἐπὶ δεσμὸν ἴηλεν</l>
<l>ποικίλον, ὅν ποτέ μιν δέδαε φρεσὶ πότνια Κίρκη·</l>
<l>αὐτόδιον δʼ ἄρα μιν ταμίη λούσασθαι ἀνώγει</l>
<l n="450">ἔς ῥʼ ἀσάμινθον βάνθʼ· ὁ δʼ ἄρ ἀσπασίως ἴδε θυμῷ</l>
<l>θερμὰ λοέτρʼ, ἐπεὶ οὔ τι κομιζόμενός γε θάμιζεν,</l>
<l>ἐπεὶ δὴ λίπε δῶμα Καλυψοῦς ἠυκόμοιο.</l>
<l>τόφρα δέ οἱ κομιδή γε θεῷ ὣς ἔμπεδος ἦεν.</l>
<l>
<milestone unit="para" ed="P"/>τὸν δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
<l n="455">ἀμφὶ δέ μιν χλαῖναν καλὴν βάλον ἠδὲ χιτῶνα,</l>
<l>ἔκ ῥʼ ἀσαμίνθου βὰς ἄνδρας μέτα οἰνοποτῆρας</l>
<l>ἤιε· Ναυσικάα δὲ θεῶν ἄπο κάλλος ἔχουσα</l>
<l>στῆ ῥα παρὰ σταθμὸν τέγεος πύκα ποιητοῖο,</l>
<l>θαύμαζεν δʼ Ὀδυσῆα ἐν ὀφθαλμοῖσιν ὁρῶσα,</l>
<l n="460">καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>χαῖρε, ξεῖνʼ, ἵνα καί ποτʼ ἐὼν ἐν πατρίδι γαίῃ</l>
<l>μνήσῃ ἐμεῦ, ὅτι μοι πρώτῃ ζωάγριʼ ὀφέλλεις.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς.</l>
<q direct="unspecified">
<l>Ναυσικάα θύγατερ μεγαλήτορος Ἀλκινόοιο,</l>
<l n="465">οὕτω νῦν Ζεὺς θείη,  ἐρίγδουπος πόσις Ἥρης,</l>
<l>οἴκαδέ τʼ ἐλθέμεναι καὶ νόστιμον ἦμαρ ἰδέσθαι·</l>
<l>τῷ κέν τοι καὶ κεῖθι θεῷ ὣς εὐχετοῴμην</l>
<l>αἰεὶ ἤματα πάντα· σὺ γάρ μʼ ἐβιώσαο, κούρη.</l>
</q>
<milestone n="469" unit="card" ed="p"/>
<l>
<milestone unit="para" ed="P"/>ἦ ῥα καὶ ἐς θρόνον ἷζε παρʼ Ἀλκίνοον βασιλῆα·</l>
<l n="470">οἱ δʼ ἤδη μοίρας τʼ ἔνεμον κερόωντό τε οἶνον.</l>
<l>κῆρυξ δʼ ἐγγύθεν ἦλθεν ἄγων ἐρίηρον ἀοιδόν,</l>
<l>Δημόδοκον λαοῖσι τετιμένον· εἷσε δʼ ἄρʼ αὐτὸν</l>
<l>μέσσῳ δαιτυμόνων, πρὸς κίονα μακρὸν ἐρείσας.</l>
<l>δὴ τότε κήρυκα προσέφη πολύμητις Ὀδυσσεύς,</l>
<l n="475">νώτου ἀποπροταμών,  ἐπὶ δὲ πλεῖον ἐλέλειπτο,</l>
<l>ἀργιόδοντος ὑός, θαλερὴ δʼ ἦν ἀμφὶς ἀλοιφή·</l>
<q direct="unspecified">
<l>
<milestone unit="para" ed="P"/>κῆρυξ, τῆ δή, τοῦτο πόρε κρέας, ὄφρα φάγῃσιν,</l>
<l>Δημοδόκῳ· καί μιν προσπτύξομαι ἀχνύμενός περ·</l>
<l>πᾶσι γὰρ ἀνθρώποισιν ἐπιχθονίοισιν ἀοιδοὶ</l>
<l n="480">τιμῆς ἔμμοροί εἰσι καὶ αἰδοῦς,  οὕνεκʼ ἄρα σφέας</l>
<l>οἴμας μοῦσʼ ἐδίδαξε, φίλησε δὲ φῦλον ἀοιδῶν.</l>
</q>
<l>
<milestone unit="para" ed="P"/>ὣς ἄρʼ ἔφη, κῆρυξ δὲ φέρων ἐν χερσὶν ἔθηκεν</l>
<l>ἥρῳ Δημοδόκῳ· ὁ δʼ ἐδέξατο, χαῖρε δὲ θυμῷ.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l n="485">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>δὴ τότε Δημόδοκον προσέφη πολύμητις Ὀδυσσεύς·</l>
<q direct="unspecified">
<l>
<milestone unit="para" ed="P"/>Δημόδοκʼ, ἔξοχα δή σε βροτῶν αἰνίζομʼ ἁπάντων.</l>
<l>ἢ σέ γε μοῦσʼ ἐδίδαξε, Διὸς πάϊς, ἢ σέ γʼ Ἀπόλλων·</l>
<l>λίην γὰρ κατὰ κόσμον Ἀχαιῶν οἶτον ἀείδεις,</l>
<l n="490">ὅσσʼ ἔρξαν τʼ ἔπαθόν τε καὶ ὅσσʼ ἐμόγησαν Ἀχαιοί,</l>
<l>ὥς τέ που ἢ αὐτὸς παρεὼν ἢ ἄλλου ἀκούσας.</l>
<l>ἀλλʼ ἄγε δὴ μετάβηθι καὶ ἵππου κόσμον ἄεισον</l>
<l>δουρατέου, τὸν Ἐπειὸς ἐποίησεν σὺν Ἀθήνῃ,</l>
<l>ὅν ποτʼ ἐς ἀκρόπολιν δόλον ἤγαγε δῖος Ὀδυσσεὺς</l>
<l n="495">ἀνδρῶν ἐμπλήσας οἵ ῥʼ Ἴλιον ἐξαλάπαξαν.</l>
<l>αἴ κεν δή μοι ταῦτα κατὰ μοῖραν καταλέξῃς,</l>
<l>αὐτίκʼ ἐγὼ πᾶσιν μυθήσομαι ἀνθρώποισιν,</l>
<l>ὡς ἄρα τοι πρόφρων θεὸς ὤπασε θέσπιν ἀοιδήν.</l>
</q>
<l>
<milestone unit="para" ed="P"/>ὣς φάθʼ, ὁ δʼ ὁρμηθεὶς θεοῦ ἤρχετο, φαῖνε δʼ ἀοιδήν,</l>
<l n="500">ἔνθεν ἑλὼν ὡς οἱ μὲν ἐυσσέλμων ἐπὶ νηῶν</l>
<l>βάντες ἀπέπλειον, πῦρ ἐν κλισίῃσι βαλόντες,</l>
<l>Ἀργεῖοι, τοὶ δʼ ἤδη ἀγακλυτὸν ἀμφʼ Ὀδυσῆα</l>
<l>ἥατʼ ἐνὶ Τρώων ἀγορῇ κεκαλυμμένοι ἵππῳ·</l>
<l>αὐτοὶ γάρ μιν Τρῶες ἐς ἀκρόπολιν ἐρύσαντο.</l>
<l n="505">ὣς ὁ μὲν ἑστήκει,  τοὶ δʼ ἄκριτα πόλλʼ ἀγόρευον</l>
<l>ἥμενοι ἀμφʼ αὐτόν· τρίχα δέ σφισιν ἥνδανε βουλή,</l>
<l>ἠὲ διαπλῆξαι κοῖλον δόρυ νηλέι χαλκῷ,</l>
<l>ἢ κατὰ πετράων βαλέειν ἐρύσαντας ἐπʼ ἄκρης,</l>
<l>ἢ ἐάαν μέγʼ ἄγαλμα θεῶν θελκτήριον εἶναι,</l>
<l n="510">τῇ περ δὴ καὶ ἔπειτα τελευτήσεσθαι ἔμελλεν·</l>
<l>αἶσα γὰρ ἦν ἀπολέσθαι, ἐπὴν πόλις ἀμφικαλύψῃ</l>
<l>δουράτεον μέγαν ἵππον, ὅθʼ ἥατο πάντες ἄριστοι</l>
<l>Ἀργείων Τρώεσσι φόνον καὶ κῆρα φέροντες.</l>
<l>ἤειδεν δʼ ὡς ἄστυ διέπραθον υἷες Ἀχαιῶν</l>
<l n="515">ἱππόθεν ἐκχύμενοι,  κοῖλον λόχον ἐκπρολιπόντες.</l>
<l>ἄλλον δʼ ἄλλῃ ἄειδε πόλιν κεραϊζέμεν αἰπήν,</l>
<l>αὐτὰρ Ὀδυσσῆα προτὶ δώματα Δηιφόβοιο</l>
<l>βήμεναι, ἠύτʼ Ἄρηα σὺν ἀντιθέῳ Μενελάῳ.</l>
<l>κεῖθι δὴ αἰνότατον πόλεμον φάτο τολμήσαντα</l>
<l n="520">νικῆσαι καὶ ἔπειτα διὰ μεγάθυμον Ἀθήνην.</l>
<milestone n="521" unit="card" ed="p"/>
<l>
<milestone unit="para" ed="P"/>ταῦτʼ ἄρʼ ἀοιδὸς ἄειδε περικλυτός· αὐτὰρ Ὀδυσσεὺς</l>
<l>τήκετο, δάκρυ δʼ ἔδευεν ὑπὸ βλεφάροισι παρειάς.</l>
<l>ὡς δὲ γυνὴ κλαίῃσι φίλον πόσιν ἀμφιπεσοῦσα,</l>
<l>ὅς τε ἑῆς πρόσθεν πόλιος λαῶν τε πέσῃσιν,</l>
<l n="525">ἄστεϊ καὶ τεκέεσσιν ἀμύνων νηλεὲς ἦμαρ·</l>
<l>ἡ μὲν τὸν θνήσκοντα καὶ ἀσπαίροντα ἰδοῦσα</l>
<l>ἀμφʼ αὐτῷ χυμένη λίγα κωκύει· οἱ δέ τʼ ὄπισθε</l>
<l>κόπτοντες δούρεσσι μετάφρενον ἠδὲ καὶ ὤμους</l>
<l>εἴρερον εἰσανάγουσι, πόνον τʼ ἐχέμεν καὶ ὀιζύν·</l>
<l n="530">τῆς δʼ ἐλεεινοτάτῳ ἄχεϊ φθινύθουσι παρειαί·</l>
<l>ὣς Ὀδυσεὺς ἐλεεινὸν ὑπʼ ὀφρύσι δάκρυον εἶβεν.</l>
<l>ἔνθʼ ἄλλους μὲν πάντας ἐλάνθανε δάκρυα λείβων,</l>
<l>Ἀλκίνοος δέ μιν οἶος ἐπεφράσατʼ ἠδʼ ἐνόησεν,</l>
<l>ἥμενος ἄγχʼ αὐτοῦ, βαρὺ δὲ στενάχοντος ἄκουσεν.</l>
<l n="535">αἶψα δὲ Φαιήκεσσι φιληρέτμοισι μετηύδα·</l>
<q direct="unspecified">
<l>
<milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες,</l>
<l>Δημόδοκος δʼ ἤδη σχεθέτω φόρμιγγα λίγειαν·</l>
<l>οὐ γάρ πως πάντεσσι χαριζόμενος τάδʼ ἀείδει.</l>
<l>ἐξ οὗ δορπέομέν τε καὶ ὤρορε θεῖος ἀοιδός,</l>
<l n="540">ἐκ τοῦ δʼ οὔ πω παύσατʼ ὀιζυροῖο γόοιο</l>
<l>ὁ ξεῖνος· μάλα πού μιν ἄχος φρένας ἀμφιβέβηκεν.</l>
<l>ἀλλʼ ἄγʼ ὁ μὲν σχεθέτω, ἵνʼ ὁμῶς τερπώμεθα πάντες,</l>
<l>ξεινοδόκοι καὶ ξεῖνος, ἐπεὶ πολὺ κάλλιον οὕτως·</l>
<l>εἵνεκα γὰρ ξείνοιο τάδʼ αἰδοίοιο τέτυκται,</l>
<l n="545">πομπὴ καὶ φίλα δῶρα,  τά οἱ δίδομεν φιλέοντες.</l>
<l>ἀντὶ κασιγνήτου ξεῖνός θʼ ἱκέτης τε τέτυκται</l>
<l>ἀνέρι, ὅς τʼ ὀλίγον περ ἐπιψαύῃ πραπίδεσσι.</l>
<l>τῷ νῦν μηδὲ σὺ κεῦθε νοήμασι κερδαλέοισιν</l>
<l>ὅττι κέ σʼ εἴρωμαι· φάσθαι δέ σε κάλλιόν ἐστιν.</l>
<milestone n="550" unit="card" ed="p"/>
<l n="550">εἴπʼ ὄνομʼ ὅττι σε κεῖθι κάλεον μήτηρ τε πατήρ τε</l>
<l>ἄλλοι θʼ οἳ κατὰ ἄστυ καὶ οἳ περιναιετάουσιν.</l>
<l>οὐ μὲν γάρ τις πάμπαν ἀνώνυμός ἐστʼ ἀνθρώπων,</l>
<l>οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,</l>
<l>ἀλλʼ ἐπὶ πᾶσι τίθενται, ἐπεί κε τέκωσι, τοκῆες.</l>
<l n="555">εἰπὲ δέ μοι γαῖάν τε· τεὴν δῆμόν τε πόλιν τε,</l>
<l>ὄφρα σε τῇ πέμπωσι τιτυσκόμεναι φρεσὶ νῆες·</l>
<l>οὐ γὰρ Φαιήκεσσι κυβερνητῆρες ἔασιν,</l>
<l>οὐδέ τι πηδάλιʼ ἔστι, τά τʼ ἄλλαι νῆες ἔχουσιν·</l>
<l>ἀλλʼ αὐταὶ ἴσασι νοήματα καὶ φρένας ἀνδρῶν,</l>
<l n="560">καὶ πάντων ἴσασι πόλιας καὶ πίονας ἀγροὺς</l>
<l>ἀνθρώπων, καὶ λαῖτμα τάχισθʼ ἁλὸς ἐκπερόωσιν</l>
<l>ἠέρι καὶ νεφέλῃ κεκαλυμμέναι· οὐδέ ποτέ σφιν</l>
<l>οὔτε τι πημανθῆναι ἔπι δέος οὔτʼ ἀπολέσθαι.</l>
<l>ἀλλὰ τόδʼ ὥς ποτε πατρὸς ἐγὼν εἰπόντος ἄκουσα</l>
<l n="565">Ναυσιθόου,  ὃς ἔφασκε Ποσειδάωνʼ ἀγάσασθαι</l>
<l>ἡμῖν, οὕνεκα πομποὶ ἀπήμονές εἰμεν ἁπάντων.</l>
<l>φῆ ποτὲ Φαιήκων ἀνδρῶν ἐυεργέα νῆα</l>
<l>ἐκ πομπῆς ἀνιοῦσαν ἐν ἠεροειδέι πόντῳ</l>
<l>ῥαισέμεναι, μέγα δʼ ἧμιν ὄρος πόλει ἀμφικαλύψειν.</l>
<l n="570">ὣς ἀγόρευʼ ὁ γέρων· τὰ δέ κεν θεὸς ἢ τελέσειεν</l>
<l>ἤ κʼ ἀτέλεστʼ εἴη, ὥς οἱ φίλον ἔπλετο θυμῷ·</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>ὅππῃ ἀπεπλάγχθης τε καὶ ἅς τινας ἵκεο χώρας</l>
<l>ἀνθρώπων, αὐτούς τε πόλιάς τʼ ἐὺ ναιετοώσας,</l>
<l n="575">ἠμὲν ὅσοι χαλεποί τε καὶ ἄγριοι οὐδὲ δίκαιοι,</l>
<l>οἵ τε φιλόξεινοι, καί σφιν νόος ἐστὶ θεουδής.</l>
<l>εἰπὲ δʼ ὅ τι κλαίεις καὶ ὀδύρεαι ἔνδοθι θυμῷ</l>
<l>Ἀργείων Δαναῶν ἠδʼ Ἰλίου οἶτον ἀκούων.</l>
<l>τὸν δὲ θεοὶ μὲν τεῦξαν, ἐπεκλώσαντο δʼ ὄλεθρον</l>
<l n="580">ἀνθρώποις,  ἵνα ᾖσι καὶ ἐσσομένοισιν ἀοιδή.</l>
<l>ἦ τίς τοι καὶ πηὸς ἀπέφθιτο Ἰλιόθι πρὸ</l>
<l>ἐσθλὸς ἐών, γαμβρὸς ἢ πενθερός, οἵ τε μάλιστα</l>
<l>κήδιστοι τελέθουσι μεθʼ αἷμά τε καὶ γένος αὐτῶν;</l>
<l>ἦ τίς που καὶ ἑταῖρος ἀνὴρ κεχαρισμένα εἰδώς,</l>
<l n="585">ἐσθλός;  ἐπεὶ οὐ μέν τι κασιγνήτοιο χερείων</l>
<l>γίγνεται, ὅς κεν ἑταῖρος ἐὼν πεπνυμένα εἰδῇ.</l>
</q>
</div1>
<div1 n="9" type="Book">
<milestone n="1" unit="card" ed="p"/>
<l>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Ἀλκίνοε κρεῖον, πάντων ἀριδείκετε λαῶν,</l>
<l>ἦ τοι μὲν τόδε καλὸν ἀκουέμεν ἐστὶν ἀοιδοῦ</l>
<l>τοιοῦδʼ οἷος ὅδʼ ἐστί, θεοῖς ἐναλίγκιος αὐδήν.</l>
<l n="5">οὐ γὰρ ἐγώ γέ τί φημι τέλος χαριέστερον εἶναι</l>
<l>ἢ ὅτʼ ἐυφροσύνη μὲν ἔχῃ κάτα δῆμον ἅπαντα,</l>
<l>δαιτυμόνες δʼ ἀνὰ δώματʼ ἀκουάζωνται ἀοιδοῦ</l>
<l>ἥμενοι ἑξείης, παρὰ δὲ πλήθωσι τράπεζαι</l>
<l>σίτου καὶ κρειῶν, μέθυ δʼ ἐκ κρητῆρος ἀφύσσων</l>
<l n="10">οἰνοχόος φορέῃσι καὶ ἐγχείῃ δεπάεσσι·</l>
<l>τοῦτό τί μοι κάλλιστον ἐνὶ φρεσὶν εἴδεται εἶναι.</l>
<l>σοὶ δʼ ἐμὰ κήδεα θυμὸς ἐπετράπετο στονόεντα</l>
<l>εἴρεσθʼ, ὄφρʼ ἔτι μᾶλλον ὀδυρόμενος στεναχίζω·</l>
<l>τί πρῶτόν τοι ἔπειτα, τί δʼ ὑστάτιον καταλέξω;</l>
<l n="15">κήδεʼ ἐπεί μοι πολλὰ δόσαν θεοὶ Οὐρανίωνες.</l>
<l>νῦν δʼ ὄνομα πρῶτον μυθήσομαι, ὄφρα καὶ ὑμεῖς</l>
<l>εἴδετʼ, ἐγὼ δʼ ἂν ἔπειτα φυγὼν ὕπο νηλεὲς ἦμαρ</l>
<l>ὑμῖν ξεῖνος ἔω καὶ ἀπόπροθι δώματα ναίων.</l>
<l>εἴμʼ Ὀδυσεὺς Λαερτιάδης, ὃς πᾶσι δόλοισιν</l>
<l n="20">ἀνθρώποισι μέλω,  καί μευ κλέος οὐρανὸν ἵκει.</l>
<l>ναιετάω δʼ Ἰθάκην ἐυδείελον· ἐν δʼ ὄρος αὐτῇ</l>
<l>Νήριτον εἰνοσίφυλλον, ἀριπρεπές· ἀμφὶ δὲ νῆσοι</l>
<l>πολλαὶ ναιετάουσι μάλα σχεδὸν ἀλλήλῃσι,</l>
<l>Δουλίχιόν τε Σάμη τε καὶ ὑλήεσσα Ζάκυνθος.</l>
<l n="25">αὐτὴ δὲ χθαμαλὴ πανυπερτάτη εἰν ἁλὶ κεῖται</l>
<l>πρὸς ζόφον, αἱ δέ τʼ ἄνευθε πρὸς ἠῶ τʼ ἠέλιόν τε,</l>
<l>τρηχεῖʼ, ἀλλʼ ἀγαθὴ κουροτρόφος· οὔ τοι ἐγώ γε</l>
<l>ἧς γαίης δύναμαι γλυκερώτερον ἄλλο ἰδέσθαι.</l>
<l>ἦ μέν μʼ αὐτόθʼ ἔρυκε Καλυψώ, δῖα θεάων,</l>
<l n="30">ἐν σπέσσι γλαφυροῖσι,  λιλαιομένη πόσιν εἶναι·</l>
<l>ὣς δʼ αὔτως Κίρκη κατερήτυεν ἐν μεγάροισιν</l>
<l>Αἰαίη δολόεσσα, λιλαιομένη πόσιν εἶναι·</l>
<l>ἀλλʼ ἐμὸν οὔ ποτε θυμὸν ἐνὶ στήθεσσιν ἔπειθον.</l>
<l>ὣς οὐδὲν γλύκιον ἧς πατρίδος οὐδὲ τοκήων</l>
<l n="35">γίγνεται,  εἴ περ καί τις ἀπόπροθι πίονα οἶκον</l>
<l>γαίῃ ἐν ἀλλοδαπῇ ναίει ἀπάνευθε τοκήων.</l>
<l>εἰ δʼ ἄγε τοι καὶ νόστον ἐμὸν πολυκηδέʼ ἐνίσπω,</l>
<l>ὅν μοι Ζεὺς ἐφέηκεν ἀπὸ Τροίηθεν ἰόντι.</l>
<l>
<milestone unit="para" ed="P"/>Ἰλιόθεν με φέρων ἄνεμος Κικόνεσσι πέλασσεν,</l>
<l n="40">Ἰσμάρῳ.  ἔνθα δʼ ἐγὼ πόλιν ἔπραθον, ὤλεσα δʼ αὐτούς·</l>
<l>ἐκ πόλιος δʼ ἀλόχους καὶ κτήματα πολλὰ λαβόντες</l>
<l>δασσάμεθʼ, ὡς μή τίς μοι ἀτεμβόμενος κίοι ἴσης.</l>
<l>ἔνθʼ ἦ τοι μὲν ἐγὼ διερῷ ποδὶ φευγέμεν ἡμέας</l>
<l>ἠνώγεα, τοὶ δὲ μέγα νήπιοι οὐκ ἐπίθοντο.</l>
<l n="45">ἔνθα δὲ πολλὸν μὲν μέθυ πίνετο,  πολλὰ δὲ μῆλα</l>
<l>ἔσφαζον παρὰ θῖνα καὶ εἰλίποδας ἕλικας βοῦς·</l>
<milestone n="47" unit="card" ed="p"/>
<l>τόφρα δʼ ἄρʼ οἰχόμενοι Κίκονες Κικόνεσσι γεγώνευν,</l>
<l>οἵ σφιν γείτονες ἦσαν, ἅμα πλέονες καὶ ἀρείους,</l>
<l>ἤπειρον ναίοντες, ἐπιστάμενοι μὲν ἀφʼ ἵππων</l>
<l n="50">ἀνδράσι μάρνασθαι καὶ ὅθι χρὴ πεζὸν ἐόντα.</l>
<l>ἦλθον ἔπειθʼ ὅσα φύλλα καὶ ἄνθεα γίγνεται ὥρῃ,</l>
<l>ἠέριοι· τότε δή ῥα κακὴ Διὸς αἶσα παρέστη</l>
<l>ἡμῖν αἰνομόροισιν, ἵνʼ ἄλγεα πολλὰ πάθοιμεν.</l>
<l>στησάμενοι δʼ ἐμάχοντο μάχην παρὰ νηυσὶ θοῇσι,</l>
<l n="55">βάλλον δʼ ἀλλήλους χαλκήρεσιν ἐγχείῃσιν.</l>
<l>ὄφρα μὲν ἠὼς ἦν καὶ ἀέξετο ἱερὸν ἦμαρ,</l>
<l>τόφρα δʼ ἀλεξόμενοι μένομεν πλέονάς περ ἐόντας.</l>
<l>ἦμος δʼ ἠέλιος μετενίσσετο βουλυτόνδε,</l>
<l>καὶ τότε δὴ Κίκονες κλῖναν δαμάσαντες Ἀχαιούς.</l>
<l n="60">ἓξ δʼ ἀφʼ ἑκάστης νηὸς ἐυκνήμιδες ἑταῖροι</l>
<l>ὤλονθʼ· οἱ δʼ ἄλλοι φύγομεν θάνατόν τε μόρον τε.</l>
<l>
<milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ,</l>
<l>ἄσμενοι ἐκ θανάτοιο, φίλους ὀλέσαντες ἑταίρους.</l>
<l>οὐδʼ ἄρα μοι προτέρω νῆες κίον ἀμφιέλισσαι,</l>
<l n="65">πρίν τινα τῶν δειλῶν ἑτάρων τρὶς ἕκαστον ἀῦσαι,</l>
<l>οἳ θάνον ἐν πεδίῳ Κικόνων ὕπο δῃωθέντες.</l>
<l>νηυσὶ δʼ ἐπῶρσʼ ἄνεμον Βορέην νεφεληγερέτα Ζεὺς</l>
<l>λαίλαπι θεσπεσίῃ, σὺν δὲ νεφέεσσι κάλυψε</l>
<l>γαῖαν ὁμοῦ καὶ πόντον· ὀρώρει δʼ οὐρανόθεν νύξ.</l>
<l n="70">αἱ μὲν ἔπειτʼ ἐφέροντʼ ἐπικάρσιαι,  ἱστία δέ σφιν</l>
<l>τριχθά τε καὶ τετραχθὰ διέσχισεν ἲς ἀνέμοιο.</l>
<l>καὶ τὰ μὲν ἐς νῆας κάθεμεν, δείσαντες ὄλεθρον,</l>
<l>αὐτὰς δʼ ἐσσυμένως προερέσσαμεν ἤπειρόνδε.</l>
<l>ἔνθα δύω νύκτας δύο τʼ ἤματα συνεχὲς αἰεὶ</l>
<l n="75">κείμεθʼ,  ὁμοῦ καμάτῳ τε καὶ ἄλγεσι θυμὸν ἔδοντες.</l>
<l>ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,</l>
<l>ἱστοὺς στησάμενοι ἀνά θʼ ἱστία λεύκʼ ἐρύσαντες</l>
<l>ἥμεθα, τὰς δʼ ἄνεμός τε κυβερνῆταί τʼ ἴθυνον.</l>
<l>καί νύ κεν ἀσκηθὴς ἱκόμην ἐς πατρίδα γαῖαν·</l>
<l n="80">ἀλλά με κῦμα ῥόος τε περιγνάμπτοντα Μάλειαν</l>
<l>καὶ Βορέης ἀπέωσε, παρέπλαγξεν δὲ Κυθήρων.</l>
<milestone n="82" unit="card" ed="p"/>
<l>
<milestone unit="para" ed="P"/>ἔνθεν δʼ ἐννῆμαρ φερόμην ὀλοοῖς ἀνέμοισιν</l>
<l>πόντον ἐπʼ ἰχθυόεντα· ἀτὰρ δεκάτῃ ἐπέβημεν</l>
<l>γαίης Λωτοφάγων, οἵ τʼ ἄνθινον εἶδαρ ἔδουσιν.</l>
<l n="85">ἔνθα δʼ ἐπʼ ἠπείρου βῆμεν καὶ ἀφυσσάμεθʼ ὕδωρ,</l>
<l>αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</l>
<l>αὐτὰρ ἐπεὶ σίτοιό τʼ ἐπασσάμεθʼ ἠδὲ ποτῆτος,</l>
<l>δὴ τοτʼ ἐγὼν ἑτάρους προΐειν πεύθεσθαι ἰόντας,</l>
<l>οἵ τινες ἀνέρες εἶεν ἐπὶ χθονὶ σῖτον ἔδοντες</l>
<l n="90">ἄνδρε δύω κρίνας,  τρίτατον κήρυχʼ ἅμʼ ὀπάσσας.</l>
<l>οἱ δʼ αἶψʼ οἰχόμενοι μίγεν ἀνδράσι Λωτοφάγοισιν·</l>
<l>οὐδʼ ἄρα Λωτοφάγοι μήδονθʼ ἑτάροισιν ὄλεθρον</l>
<l>ἡμετέροις, ἀλλά σφι δόσαν λωτοῖο πάσασθαι.</l>
<l>τῶν δʼ ὅς τις λωτοῖο φάγοι μελιηδέα καρπόν,</l>
<l n="95">οὐκέτʼ ἀπαγγεῖλαι πάλιν ἤθελεν οὐδὲ νέεσθαι,</l>
<l>ἀλλʼ αὐτοῦ βούλοντο μετʼ ἀνδράσι Λωτοφάγοισι</l>
<l>λωτὸν ἐρεπτόμενοι μενέμεν νόστου τε λαθέσθαι.</l>
<l>τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,</l>
<l>νηυσὶ δʼ ἐνὶ γλαφυρῇσιν ὑπὸ ζυγὰ δῆσα ἐρύσσας.</l>
<l n="100">αὐτὰρ τοὺς ἄλλους κελόμην ἐρίηρας ἑταίρους</l>
<l>σπερχομένους νηῶν ἐπιβαινέμεν ὠκειάων,</l>
<l>μή πώς τις λωτοῖο φαγὼν νόστοιο λάθηται.</l>
<l>οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
<l>ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
<l n="105">
<milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ·</l>
<l>Κυκλώπων δʼ ἐς γαῖαν ὑπερφιάλων ἀθεμίστων</l>
<l>ἱκόμεθʼ, οἵ ῥα θεοῖσι πεποιθότες ἀθανάτοισιν</l>
<l>οὔτε φυτεύουσιν χερσὶν φυτὸν οὔτʼ ἀρόωσιν,</l>
<l>ἀλλὰ τά γʼ ἄσπαρτα καὶ ἀνήροτα πάντα φύονται,</l>
<l n="110">πυροὶ καὶ κριθαὶ ἠδʼ ἄμπελοι,  αἵ τε φέρουσιν</l>
<l>οἶνον ἐριστάφυλον, καί σφιν Διὸς ὄμβρος ἀέξει.</l>
<l>τοῖσιν δʼ οὔτʼ ἀγοραὶ βουληφόροι οὔτε θέμιστες,</l>
<l>ἀλλʼ οἵ γʼ ὑψηλῶν ὀρέων ναίουσι κάρηνα</l>
<l>ἐν σπέσσι γλαφυροῖσι, θεμιστεύει δὲ ἕκαστος</l>
<l n="115">παίδων ἠδʼ ἀλόχων,  οὐδʼ ἀλλήλων ἀλέγουσιν.</l>
<milestone n="116" unit="card" ed="p"/>
<l>
<milestone unit="para" ed="P"/>νῆσος ἔπειτα λάχεια παρὲκ λιμένος τετάνυσται,</l>
<l>γαίης Κυκλώπων οὔτε σχεδὸν οὔτʼ ἀποτηλοῦ,</l>
<l>ὑλήεσσʼ· ἐν δʼ αἶγες ἀπειρέσιαι γεγάασιν</l>
<l>ἄγριαι· οὐ μὲν γὰρ πάτος ἀνθρώπων ἀπερύκει,</l>
<l n="120">οὐδέ μιν εἰσοιχνεῦσι κυνηγέται,  οἵ τε καθʼ ὕλην</l>
<l>ἄλγεα πάσχουσιν κορυφὰς ὀρέων ἐφέποντες.</l>
<l>οὔτʼ ἄρα ποίμνῃσιν καταΐσχεται οὔτʼ ἀρότοισιν,</l>
<l>ἀλλʼ ἥ γʼ ἄσπαρτος καὶ ἀνήροτος ἤματα πάντα</l>
<l>ἀνδρῶν χηρεύει, βόσκει δέ τε μηκάδας αἶγας.</l>
<l n="125">οὐ γὰρ Κυκλώπεσσι νέες πάρα μιλτοπάρῃοι,</l>
<l>οὐδʼ ἄνδρες νηῶν ἔνι τέκτονες, οἵ κε κάμοιεν</l>
<l>νῆας ἐυσσέλμους, αἵ κεν τελέοιεν ἕκαστα</l>
<l>ἄστεʼ ἐπʼ ἀνθρώπων ἱκνεύμεναι, οἷά τε πολλὰ</l>
<l>ἄνδρες ἐπʼ ἀλλήλους νηυσὶν περόωσι θάλασσαν·</l>
<l n="130">οἵ κέ σφιν καὶ νῆσον ἐυκτιμένην ἐκάμοντο.</l>
<l>οὐ μὲν γάρ τι κακή γε, φέροι δέ κεν ὥρια πάντα·</l>
<l>ἐν μὲν γὰρ λειμῶνες ἁλὸς πολιοῖο παρʼ ὄχθας</l>
<l>ὑδρηλοὶ μαλακοί· μάλα κʼ ἄφθιτοι ἄμπελοι εἶεν.</l>
<l>ἐν δʼ ἄροσις λείη· μάλα κεν βαθὺ λήιον αἰεὶ</l>
<l n="135">εἰς ὥρας ἀμῷεν,  ἐπεὶ μάλα πῖαρ ὑπʼ οὖδας.</l>
<l>ἐν δὲ λιμὴν ἐύορμος, ἵνʼ οὐ χρεὼ πείσματός ἐστιν,</l>
<l>οὔτʼ εὐνὰς βαλέειν οὔτε πρυμνήσιʼ ἀνάψαι,</l>
<l>ἀλλʼ ἐπικέλσαντας μεῖναι χρόνον εἰς ὅ κε ναυτέων</l>
<l>θυμὸς ἐποτρύνῃ καὶ ἐπιπνεύσωσιν ἀῆται.</l>
<l n="140">αὐτὰρ ἐπὶ κρατὸς λιμένος ῥέει ἀγλαὸν ὕδωρ,</l>
<l>κρήνη ὑπὸ σπείους· περὶ δʼ αἴγειροι πεφύασιν.</l>
<l>ἔνθα κατεπλέομεν, καί τις θεὸς ἡγεμόνευεν</l>
<l>νύκτα διʼ ὀρφναίην, οὐδὲ προυφαίνετʼ ἰδέσθαι·</l>
<l>ἀὴρ γὰρ περὶ νηυσὶ βαθεῖʼ ἦν, οὐδὲ σελήνη</l>
<l n="145">οὐρανόθεν προύφαινε,  κατείχετο δὲ νεφέεσσιν.</l>
<l>ἔνθʼ οὔ τις τὴν νῆσον ἐσέδρακεν ὀφθαλμοῖσιν,</l>
<l>οὔτʼ οὖν κύματα μακρὰ κυλινδόμενα προτὶ χέρσον</l>
<l>εἰσίδομεν, πρὶν νῆας ἐυσσέλμους ἐπικέλσαι.</l>
<l>κελσάσῃσι δὲ νηυσὶ καθείλομεν ἱστία πάντα,</l>
<l n="150">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης·</l>
<l>ἔνθα δʼ ἀποβρίξαντες ἐμείναμεν Ἠῶ δῖαν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>νῆσον θαυμάζοντες ἐδινεόμεσθα κατʼ αὐτήν.</l>
<l>ὦρσαν δὲ νύμφαι, κοῦραι Διὸς αἰγιόχοιο,</l>
<l n="155">αἶγας ὀρεσκῴους,  ἵνα δειπνήσειαν ἑταῖροι.</l>
<l>αὐτίκα καμπύλα τόξα καὶ αἰγανέας δολιχαύλους</l>
<l>εἱλόμεθʼ ἐκ νηῶν, διὰ δὲ τρίχα κοσμηθέντες</l>
<l>βάλλομεν· αἶψα δʼ ἔδωκε θεὸς μενοεικέα θήρην.</l>
<l>νῆες μέν μοι ἕποντο δυώδεκα, ἐς δὲ ἑκάστην</l>
<l n="160">ἐννέα λάγχανον αἶγες· ἐμοὶ δὲ δέκʼ ἔξελον οἴῳ.</l>
<milestone n="161" unit="card" ed="p"/>
<l>
<milestone unit="para" ed="P"/>ὣς τότε μὲν πρόπαν ἦμαρ ἐς ἠέλιον καταδύντα</l>
<l>ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
<l>οὐ γάρ πω νηῶν ἐξέφθιτο οἶνος ἐρυθρός,</l>
<l>ἀλλʼ ἐνέην· πολλὸν γὰρ ἐν ἀμφιφορεῦσιν ἕκαστοι</l>
<l n="165">ἠφύσαμεν Κικόνων. ἱερὸν πτολίεθρον ἑλόντες.</l>
<l>Κυκλώπων δʼ ἐς γαῖαν ἐλεύσσομεν ἐγγὺς ἐόντων,</l>
<l>καπνόν τʼ αὐτῶν τε φθογγὴν ὀίων τε καὶ αἰγῶν.</l>
<l>ἦμος δʼ ἠέλιος κατέδυ καὶ ἐπὶ κνέφας ἦλθε,</l>
<l>δὴ τότε κοιμήθημεν ἐπὶ ῥηγμῖνι θαλάσσης.</l>
<l n="170">ἦμος δʼ ἠριγένεια φάνη ῥοδοδάκτυλος Ἠώς,</l>
<l>καὶ τότʼ ἐγὼν ἀγορὴν θέμενος μετὰ πᾶσιν ἔειπον·</l>
<q direct="unspecified">
<l>
<milestone unit="para" ed="P"/>ἄλλοι μὲν νῦν μίμνετʼ, ἐμοὶ ἐρίηρες ἑταῖροι·</l>
<l>αὐτὰρ ἐγὼ σὺν νηί τʼ ἐμῇ καὶ ἐμοῖς ἑτάροισιν</l>
<l>ἐλθὼν τῶνδʼ ἀνδρῶν πειρήσομαι, οἵ τινές εἰσιν,</l>
<l n="175">ἤ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,</l>
<l>ἦε φιλόξεινοι, καί σφιν νόος ἐστὶ θεουδής.</l>
</q>
<l>
<milestone unit="para" ed="P"/>ὣς εἰπὼν ἀνὰ νηὸς ἔβην, ἐκέλευσα δʼ ἑταίρους</l>
<l>αὐτούς τʼ ἀμβαίνειν ἀνά τε πρυμνήσια λῦσαι.</l>
<l>οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
<l n="180">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
<l>ἀλλʼ ὅτε δὴ τὸν χῶρον ἀφικόμεθʼ ἐγγὺς ἐόντα,</l>
<l>ἔνθα δʼ ἐπʼ ἐσχατιῇ σπέος εἴδομεν ἄγχι θαλάσσης,</l>
<l>ὑψηλόν, δάφνῃσι κατηρεφές. ἔνθα δὲ πολλὰ</l>
<l>μῆλʼ, ὄιές τε καὶ αἶγες, ἰαύεσκον· περὶ δʼ αὐλὴ</l>
<l n="185">ὑψηλὴ δέδμητο κατωρυχέεσσι λίθοισι</l>
<l>μακρῇσίν τε πίτυσσιν ἰδὲ δρυσὶν ὑψικόμοισιν.</l>
<l>ἔνθα δʼ ἀνὴρ ἐνίαυε πελώριος, ὅς ῥα τὰ μῆλα</l>
<l>οἶος ποιμαίνεσκεν ἀπόπροθεν· οὐδὲ μετʼ ἄλλους</l>
<l>πωλεῖτʼ, ἀλλʼ ἀπάνευθεν ἐὼν ἀθεμίστια ᾔδη.</l>
<l n="190">καὶ γὰρ θαῦμʼ ἐτέτυκτο πελώριον,  οὐδὲ ἐῴκει</l>
<l>ἀνδρί γε σιτοφάγῳ, ἀλλὰ ῥίῳ ὑλήεντι</l>
<l>ὑψηλῶν ὀρέων, ὅ τε φαίνεται οἶον ἀπʼ ἄλλων.</l>
<milestone n="193" unit="card" ed="p"/>
<l>
<milestone unit="para" ed="P"/>δὴ τότε τοὺς ἄλλους κελόμην ἐρίηρας ἑταίρους</l>
<l>αὐτοῦ πὰρ νηί τε μένειν καὶ νῆα ἔρυσθαι,</l>
<l n="195">αὐτὰρ ἐγὼ κρίνας ἑτάρων δυοκαίδεκʼ ἀρίστους</l>
<l>βῆν· ἀτὰρ αἴγεον ἀσκὸν ἔχον μέλανος οἴνοιο</l>
<l>ἡδέος, ὅν μοι ἔδωκε Μάρων, Εὐάνθεος υἱός,</l>
<l>ἱρεὺς Ἀπόλλωνος, ὃς Ἴσμαρον ἀμφιβεβήκει,</l>
<l>οὕνεκά μιν σὺν παιδὶ περισχόμεθʼ ἠδὲ γυναικὶ</l>
<l n="200">ἁζόμενοι· ᾤκει γὰρ ἐν ἄλσεϊ δενδρήεντι</l>
<l>Φοίβου Ἀπόλλωνος. ὁ δέ μοι πόρεν ἀγλαὰ δῶρα·</l>
<l>χρυσοῦ μέν μοι ἔδωκʼ ἐυεργέος ἑπτὰ τάλαντα,</l>
<l>δῶκε δέ μοι κρητῆρα πανάργυρον, αὐτὰρ ἔπειτα</l>
<l>οἶνον ἐν ἀμφιφορεῦσι δυώδεκα πᾶσιν ἀφύσσας</l>
<l n="205">ἡδὺν ἀκηράσιον,  θεῖον ποτόν· οὐδέ τις αὐτὸν</l>
<l>ἠείδη δμώων οὐδʼ ἀμφιπόλων ἐνὶ οἴκῳ,</l>
<l>ἀλλʼ αὐτὸς ἄλοχός τε φίλη ταμίη τε μίʼ οἴη.</l>
<l>τὸν δʼ ὅτε πίνοιεν μελιηδέα οἶνον ἐρυθρόν,</l>
<l>ἓν δέπας ἐμπλήσας ὕδατος ἀνὰ εἴκοσι μέτρα</l>
<l n="210">χεῦʼ,  ὀδμὴ δʼ ἡδεῖα ἀπὸ κρητῆρος ὀδώδει</l>
<l>θεσπεσίη· τότʼ ἂν οὔ τοι ἀποσχέσθαι φίλον ἦεν.</l>
<l>τοῦ φέρον ἐμπλήσας ἀσκὸν μέγαν, ἐν δὲ καὶ ᾖα</l>
<l>κωρύκῳ· αὐτίκα γάρ μοι ὀίσατο θυμὸς ἀγήνωρ</l>
<l>ἄνδρʼ ἐπελεύσεσθαι μεγάλην ἐπιειμένον ἀλκήν,</l>
<l n="215">ἄγριον,  οὔτε δίκας ἐὺ εἰδότα οὔτε θέμιστας.</l>
<l>
<milestone unit="para" ed="P"/>καρπαλίμως δʼ εἰς ἄντρον ἀφικόμεθʼ, οὐδέ μιν ἔνδον</l>
<l>εὕρομεν, ἀλλʼ ἐνόμευε νομὸν κάτα πίονα μῆλα.</l>
<l>ἐλθόντες δʼ εἰς ἄντρον ἐθηεύμεσθα ἕκαστα.</l>
<l>ταρσοὶ μὲν τυρῶν βρῖθον, στείνοντο δὲ σηκοὶ</l>
<l n="220">ἀρνῶν ἠδʼ ἐρίφων· διακεκριμέναι δὲ ἕκασται</l>
<l>ἔρχατο, χωρὶς μὲν πρόγονοι, χωρὶς δὲ μέτασσαι,</l>
<l>χωρὶς δʼ αὖθʼ ἕρσαι. ναῖον δʼ ὀρῷ ἄγγεα πάντα,</l>
<l>γαυλοί τε σκαφίδες τε, τετυγμένα, τοῖς ἐνάμελγεν.</l>
<l>ἔνθʼ ἐμὲ μὲν πρώτισθʼ ἕταροι λίσσοντʼ ἐπέεσσιν</l>
<l n="225">τυρῶν αἰνυμένους ἰέναι πάλιν,  αὐτὰρ ἔπειτα</l>
<l>καρπαλίμως ἐπὶ νῆα θοὴν ἐρίφους τε καὶ ἄρνας</l>
<l>σηκῶν ἐξελάσαντας ἐπιπλεῖν ἁλμυρὸν ὕδωρ·</l>
<l>ἀλλʼ ἐγὼ οὐ πιθόμην, ἦ τʼ ἂν πολὺ κέρδιον ἦεν,</l>
<l>ὄφρʼ αὐτόν τε ἴδοιμι, καὶ εἴ μοι ξείνια δοίη.</l>
<l n="230">οὐδʼ ἄρʼ ἔμελλʼ ἑτάροισι φανεὶς ἐρατεινὸς ἔσεσθαι.</l>
<milestone n="231" unit="card" ed="p"/>
<l>
<milestone unit="para" ed="P"/>ἔνθα δὲ πῦρ κήαντες ἐθύσαμεν ἠδὲ καὶ αὐτοὶ</l>
<l>τυρῶν αἰνύμενοι φάγομεν, μένομέν τέ μιν ἔνδον</l>
<l>ἥμενοι, ἧος ἐπῆλθε νέμων. φέρε δʼ ὄβριμον ἄχθος</l>
<l>ὕλης ἀζαλέης, ἵνα οἱ ποτιδόρπιον εἴη,</l>
<l n="235">ἔντοσθεν δʼ ἄντροιο βαλὼν ὀρυμαγδὸν ἔθηκεν·</l>
<l>ἡμεῖς δὲ δείσαντες ἀπεσσύμεθʼ ἐς μυχὸν ἄντρου.</l>
<l>αὐτὰρ ὅ γʼ εἰς εὐρὺ σπέος ἤλασε πίονα μῆλα</l>
<l>πάντα μάλʼ ὅσσʼ ἤμελγε, τὰ δʼ ἄρσενα λεῖπε θύρηφιν,</l>
<l>ἀρνειούς τε τράγους τε, βαθείης ἔκτοθεν αὐλῆς.</l>
<l n="240">αὐτὰρ ἔπειτʼ ἐπέθηκε θυρεὸν μέγαν ὑψόσʼ ἀείρας,</l>
<l>ὄβριμον· οὐκ ἂν τόν γε δύω καὶ εἴκοσʼ ἄμαξαι</l>
<l>ἐσθλαὶ τετράκυκλοι ἀπʼ οὔδεος ὀχλίσσειαν·</l>
<l>τόσσην ἠλίβατον πέτρην ἐπέθηκε θύρῃσιν.</l>
<l>ἑζόμενος δʼ ἤμελγεν ὄις καὶ μηκάδας αἶγας,</l>
<l n="245">πάντα κατὰ μοῖραν,  καὶ ὑπʼ ἔμβρυον ἧκεν ἑκάστῃ.</l>
<l>αὐτίκα δʼ ἥμισυ μὲν θρέψας λευκοῖο γάλακτος</l>
<l>πλεκτοῖς ἐν ταλάροισιν ἀμησάμενος κατέθηκεν,</l>
<l>ἥμισυ δʼ αὖτʼ ἔστησεν ἐν ἄγγεσιν, ὄφρα οἱ εἴη</l>
<l>πίνειν αἰνυμένῳ καί οἱ ποτιδόρπιον εἴη.</l>
<l n="250">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</l>
<l>καὶ τότε πῦρ ἀνέκαιε καὶ εἴσιδεν, εἴρετο δʼ ἡμέας·</l>
<q direct="unspecified">
<l>
<milestone unit="para" ed="P"/> ὦ ξεῖνοι, τίνες ἐστέ; πόθεν πλεῖθʼ ὑγρὰ κέλευθα;</l>
<l>ἦ τι κατὰ πρῆξιν ἦ μαψιδίως ἀλάλησθε,</l>
<l>οἷά τε ληιστῆρες, ὑπεὶρ ἅλα, τοί τʼ ἀλόωνται</l>
<l n="255">ψυχὰς παρθέμενοι κακὸν ἀλλοδαποῖσι φέροντες;</l>
</q>
<l>
<milestone unit="para" ed="P"/>ὣς ἔφαθʼ, ἡμῖν δʼ αὖτε κατεκλάσθη φίλον ἦτορ,</l>
<l>δεισάντων φθόγγον τε βαρὺν αὐτόν τε πέλωρον.</l>
<l>ἀλλὰ καὶ ὥς μιν ἔπεσσιν ἀμειβόμενος προσέειπον·</l>
<q direct="unspecified">
<l>
<milestone unit="para" ed="P"/> ἡμεῖς τοι Τροίηθεν ἀποπλαγχθέντες Ἀχαιοὶ</l>
<l n="260">παντοίοις ἀνέμοισιν ὑπὲρ μέγα λαῖτμα θαλάσσης,</l>
<l>οἴκαδε ἱέμενοι, ἄλλην ὁδὸν ἄλλα κέλευθα</l>
<l>ἤλθομεν· οὕτω που Ζεὺς ἤθελε μητίσασθαι.</l>
<l>λαοὶ δʼ Ἀτρεΐδεω Ἀγαμέμνονος εὐχόμεθʼ εἶναι,</l>
<l>τοῦ δὴ νῦν γε μέγιστον ὑπουράνιον κλέος ἐστί·</l>
<l n="265">τόσσην γὰρ διέπερσε πόλιν καὶ ἀπώλεσε λαοὺς</l>
<l>πολλούς. ἡμεῖς δʼ αὖτε κιχανόμενοι τὰ σὰ γοῦνα</l>
<l>ἱκόμεθʼ, εἴ τι πόροις ξεινήιον ἠὲ καὶ ἄλλως</l>
<l>δοίης δωτίνην, ἥ τε ξείνων θέμις ἐστίν.</l>
<l>ἀλλʼ αἰδεῖο, φέριστε, θεούς· ἱκέται δέ τοί εἰμεν,</l>
<l n="270">Ζεὺς δʼ ἐπιτιμήτωρ ἱκετάων τε ξείνων τε,</l>
<l>ξείνιος, ὃς ξείνοισιν ἅμʼ αἰδοίοισιν ὀπηδεῖ.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμείβετο νηλέι θυμῷ·</l>
<q direct="unspecified">
<l>νήπιός εἰς, ὦ ξεῖνʼ, ἢ τηλόθεν εἰλήλουθας,</l>
<l>ὅς με θεοὺς κέλεαι ἢ δειδίμεν ἢ ἀλέασθαι·</l>
<l n="275">οὐ γὰρ Κύκλωπες Διὸς αἰγιόχου ἀλέγουσιν</l>
<l>οὐδὲ θεῶν μακάρων, ἐπεὶ ἦ πολὺ φέρτεροί εἰμεν·</l>
<l>οὐδʼ ἂν ἐγὼ Διὸς ἔχθος ἀλευάμενος πεφιδοίμην</l>
<l>οὔτε σεῦ οὔθʼ ἑτάρων, εἰ μὴ θυμός με κελεύοι.</l>
<l>ἀλλά μοι εἴφʼ ὅπῃ ἔσχες ἰὼν ἐυεργέα νῆα,</l>
<l n="280">ἤ που ἐπʼ ἐσχατιῆς, ἦ καὶ σχεδόν,  ὄφρα δαείω.</l>
</q>
<milestone n="281" unit="card" ed="p"/>
<l>
<milestone unit="para" ed="P"/>ὣς φάτο πειράζων, ἐμὲ δʼ οὐ λάθεν εἰδότα πολλά,</l>
<l>ἀλλά μιν ἄψορρον προσέφην δολίοις ἐπέεσσι·</l>
<q direct="unspecified">
<l>
<milestone unit="para" ed="P"/> νέα μέν μοι κατέαξε Ποσειδάων ἐνοσίχθων</l>
<l>πρὸς πέτρῃσι βαλὼν ὑμῆς ἐπὶ πείρασι γαίης,</l>
<l n="285">ἄκρῃ προσπελάσας· ἄνεμος δʼ ἐκ πόντου ἔνεικεν·</l>
<l>αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ οὐδὲν ἀμείβετο νηλέι θυμῷ,</l>
<l>ἀλλʼ ὅ γʼ ἀναΐξας ἑτάροις ἐπὶ χεῖρας ἴαλλε,</l>
<l>σὺν δὲ δύω μάρψας ὥς τε σκύλακας ποτὶ γαίῃ</l>
<l n="290">κόπτʼ· ἐκ δʼ ἐγκέφαλος χαμάδις ῥέε,  δεῦε δὲ γαῖαν.</l>
<l>τοὺς δὲ διὰ μελεϊστὶ ταμὼν ὡπλίσσατο δόρπον·</l>
<l>ἤσθιε δʼ ὥς τε λέων ὀρεσίτροφος, οὐδʼ ἀπέλειπεν,</l>
<l>ἔγκατά τε σάρκας τε καὶ ὀστέα μυελόεντα.</l>
<l>ἡμεῖς δὲ κλαίοντες ἀνεσχέθομεν Διὶ χεῖρας,</l>
<l n="295">σχέτλια ἔργʼ ὁρόωντες,  ἀμηχανίη δʼ ἔχε θυμόν.</l>
<l>αὐτὰρ ἐπεὶ Κύκλωψ μεγάλην ἐμπλήσατο νηδὺν</l>
<l>ἀνδρόμεα κρέʼ ἔδων καὶ ἐπʼ ἄκρητον γάλα πίνων,</l>
<l>κεῖτʼ ἔντοσθʼ ἄντροιο τανυσσάμενος διὰ μήλων.</l>
<l>τὸν μὲν ἐγὼ βούλευσα κατὰ μεγαλήτορα θυμὸν</l>
<l n="300">ἆσσον ἰών,  ξίφος ὀξὺ ἐρυσσάμενος παρὰ μηροῦ,</l>
<l>οὐτάμεναι πρὸς στῆθος, ὅθι φρένες ἧπαρ ἔχουσι,</l>
<l>χείρʼ ἐπιμασσάμενος· ἕτερος δέ με θυμὸς ἔρυκεν.</l>
<l>αὐτοῦ γάρ κε καὶ ἄμμες ἀπωλόμεθʼ αἰπὺν ὄλεθρον·</l>
<l>οὐ γάρ κεν δυνάμεσθα θυράων ὑψηλάων</l>
<l n="305">χερσὶν ἀπώσασθαι λίθον ὄβριμον,  ὃν προσέθηκεν.</l>
<l>ὣς τότε μὲν στενάχοντες ἐμείναμεν Ἠῶ δῖαν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>καὶ τότε πῦρ ἀνέκαιε καὶ ἤμελγε κλυτὰ μῆλα,</l>
<l>πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.</l>
<l n="310">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</l>
<l>σὺν δʼ ὅ γε δὴ αὖτε δύω μάρψας ὡπλίσσατο δεῖπνον.</l>
<l>δειπνήσας δʼ ἄντρου ἐξήλασε πίονα μῆλα,</l>
<l>ῥηιδίως ἀφελὼν θυρεὸν μέγαν· αὐτὰρ ἔπειτα</l>
<l>ἂψ ἐπέθηχʼ, ὡς εἴ τε φαρέτρῃ πῶμʼ ἐπιθείη.</l>
<l n="315">πολλῇ δὲ ῥοίζῳ πρὸς ὄρος τρέπε πίονα μῆλα</l>
<l>Κύκλωψ· αὐτὰρ ἐγὼ λιπόμην κακὰ βυσσοδομεύων,</l>
<l>εἴ πως τισαίμην, δοίη δέ μοι εὖχος Ἀθήνη.</l>
<milestone n="318" unit="card" ed="p"/>
<l>
<milestone unit="para" ed="P"/>ἥδε δέ μοι κατὰ θυμὸν ἀρίστη φαίνετο βουλή.</l>
<l>Κύκλωπος γὰρ ἔκειτο μέγα ῥόπαλον παρὰ σηκῷ,</l>
<l n="320">χλωρὸν ἐλαΐνεον· τὸ μὲν ἔκταμεν,  ὄφρα φοροίη</l>
<l>αὐανθέν. τὸ μὲν ἄμμες ἐίσκομεν εἰσορόωντες</l>
<l>ὅσσον θʼ ἱστὸν νηὸς ἐεικοσόροιο μελαίνης,</l>
<l>φορτίδος εὐρείης, ἥ τʼ ἐκπεράᾳ μέγα λαῖτμα·</l>
<l>τόσσον ἔην μῆκος, τόσσον πάχος εἰσοράασθαι.</l>
<l n="325">τοῦ μὲν ὅσον τʼ ὄργυιαν ἐγὼν ἀπέκοψα παραστὰς</l>
<l>καὶ παρέθηχʼ ἑτάροισιν, ἀποξῦναι δʼ ἐκέλευσα·</l>
<l>οἱ δʼ ὁμαλὸν ποίησαν· ἐγὼ δʼ ἐθόωσα παραστὰς</l>
<l>ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.</l>
<l>καὶ τὸ μὲν εὖ κατέθηκα κατακρύψας ὑπὸ κόπρῳ,</l>
<l n="330">ἥ ῥα κατὰ σπείους κέχυτο μεγάλʼ ἤλιθα πολλή·</l>
<l>αὐτὰρ τοὺς ἄλλους κλήρῳ πεπαλάσθαι ἄνωγον,</l>
<l>ὅς τις τολμήσειεν ἐμοὶ σὺν μοχλὸν ἀείρας</l>
<l>τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.</l>
<l>οἱ δʼ ἔλαχον τοὺς ἄν κε καὶ ἤθελον αὐτὸς ἑλέσθαι,</l>
<l n="335">τέσσαρες,  αὐτὰρ ἐγὼ πέμπτος μετὰ τοῖσιν ἐλέγμην.</l>
<l>ἑσπέριος δʼ ἦλθεν καλλίτριχα μῆλα νομεύων.</l>
<l>αὐτίκα δʼ εἰς εὐρὺ σπέος ἤλασε πίονα μῆλα</l>
<l>πάντα μάλʼ, οὐδέ τι λεῖπε βαθείης ἔκτοθεν αὐλῆς,</l>
<l>ἤ τι ὀισάμενος, ἢ καὶ θεὸς ὣς ἐκέλευσεν.</l>
<l n="340">αὐτὰρ ἔπειτʼ ἐπέθηκε θυρεὸν μέγαν ὑψόσʼ ἀείρας,</l>
<l>ἑζόμενος δʼ ἤμελγεν ὄις καὶ μηκάδας αἶγας,</l>
<l>πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.</l>
<l>αὐτὰρ ἐπεὶ δὴ σπεῦσε πονησάμενος τὰ ἃ ἔργα,</l>
<l>σὺν δʼ ὅ γε δὴ αὖτε δύω μάρψας ὡπλίσσατο δόρπον.</l>
<l n="345">καὶ τότʼ ἐγὼ Κύκλωπα προσηύδων ἄγχι παραστάς,</l>
<l>κισσύβιον μετὰ χερσὶν ἔχων μέλανος οἴνοιο·</l>
<q direct="unspecified">
<l>
<milestone unit="para" ed="P"/>Κύκλωψ, τῆ, πίε οἶνον, ἐπεὶ φάγες ἀνδρόμεα κρέα,</l>
<l>ὄφρʼ εἰδῇς οἷόν τι ποτὸν τόδε νηῦς ἐκεκεύθει</l>
<l>ἡμετέρη. σοὶ δʼ αὖ λοιβὴν φέρον, εἴ μʼ ἐλεήσας</l>
<l n="350">οἴκαδε πέμψειας· σὺ δὲ μαίνεαι οὐκέτʼ ἀνεκτῶς.</l>
<l>σχέτλιε, πῶς κέν τίς σε καὶ ὕστερον ἄλλος ἵκοιτο</l>
<l>ἀνθρώπων πολέων, ἐπεὶ οὐ κατὰ μοῖραν ἔρεξας;</l>
</q>
<l>
<milestone unit="para" ed="P"/>ὣς ἐφάμην, ὁ δʼ ἔδεκτο καὶ ἔκπιεν· ἥσατο δʼ αἰνῶς</l>
<l>ἡδὺ ποτὸν πίνων καὶ μʼ ᾔτεε δεύτερον αὖτις·</l>
<q direct="unspecified">
<l n="355">
<milestone unit="para" ed="P"/>δός μοι ἔτι πρόφρων,  καί μοι τεὸν οὔνομα εἰπὲ</l>
<l>αὐτίκα νῦν, ἵνα τοι δῶ ξείνιον, ᾧ κε σὺ χαίρῃς·</l>
<l>καὶ γὰρ Κυκλώπεσσι φέρει ζείδωρος ἄρουρα</l>
<l>οἶνον ἐριστάφυλον, καί σφιν Διὸς ὄμβρος ἀέξει·</l>
<l>ἀλλὰ τόδʼ ἀμβροσίης καὶ νέκταρός ἐστιν ἀπορρώξ.</l>
</q>
<milestone n="360" unit="card" ed="p"/>
<l n="360">
<milestone unit="para" ed="P"/>ὣς φάτʼ,  ἀτάρ οἱ αὖτις ἐγὼ πόρον αἴθοπα οἶνον.</l>
<l>τρὶς μὲν ἔδωκα φέρων, τρὶς δʼ ἔκπιεν ἀφραδίῃσιν.</l>
<l>αὐτὰρ ἐπεὶ Κύκλωπα περὶ φρένας ἤλυθεν οἶνος,</l>
<l>καὶ τότε δή μιν ἔπεσσι προσηύδων μειλιχίοισι·</l>
<q direct="unspecified">
<l>
<milestone unit="para" ed="P"/>Κύκλωψ, εἰρωτᾷς μʼ ὄνομα κλυτόν, αὐτὰρ ἐγώ τοι</l>
<l n="365">ἐξερέω· σὺ δέ μοι δὸς ξείνιον,  ὥς περ ὑπέστης.</l>
<l>Οὖτις ἐμοί γʼ ὄνομα· Οὖτιν δέ με κικλήσκουσι</l>
<l>μήτηρ ἠδὲ πατὴρ ἠδʼ ἄλλοι πάντες ἑταῖροι.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμείβετο νηλέι θυμῷ·</l>
<q direct="unspecified">
<l>Οὖτιν ἐγὼ πύματον ἔδομαι μετὰ οἷς ἑτάροισιν,</l>
<l n="370">τοὺς δʼ ἄλλους πρόσθεν· τὸ δέ τοι ξεινήιον ἔσται.</l>
</q>
<l>
<milestone unit="para" ed="P"/>ἦ καὶ ἀνακλινθεὶς πέσεν ὕπτιος, αὐτὰρ ἔπειτα</l>
<l>κεῖτʼ ἀποδοχμώσας παχὺν αὐχένα, κὰδ δέ μιν ὕπνος</l>
<l>ᾕρει πανδαμάτωρ· φάρυγος δʼ ἐξέσσυτο οἶνος</l>
<l>ψωμοί τʼ ἀνδρόμεοι· ὁ δʼ ἐρεύγετο οἰνοβαρείων.</l>
<l n="375">καὶ τότʼ ἐγὼ τὸν μοχλὸν ὑπὸ σποδοῦ ἤλασα πολλῆς,</l>
<l>ἧος θερμαίνοιτο· ἔπεσσι δὲ πάντας ἑταίρους</l>
<l>θάρσυνον, μή τίς μοι ὑποδείσας ἀναδύη.</l>
<l>ἀλλʼ ὅτε δὴ τάχʼ ὁ μοχλὸς ἐλάινος ἐν πυρὶ μέλλεν</l>
<l>ἅψεσθαι, χλωρός περ ἐών, διεφαίνετο δʼ αἰνῶς,</l>
<l n="380">καὶ τότʼ ἐγὼν ἆσσον φέρον ἐκ πυρός,  ἀμφὶ δʼ ἑταῖροι</l>
<l>ἵσταντʼ· αὐτὰρ θάρσος ἐνέπνευσεν μέγα δαίμων.</l>
<l>οἱ μὲν μοχλὸν ἑλόντες ἐλάινον, ὀξὺν ἐπʼ ἄκρῳ,</l>
<l>ὀφθαλμῷ ἐνέρεισαν· ἐγὼ δʼ ἐφύπερθεν ἐρεισθεὶς</l>
<l>δίνεον, ὡς ὅτε τις τρυπῷ δόρυ νήιον ἀνὴρ</l>
<l n="385">τρυπάνῳ,  οἱ δέ τʼ ἔνερθεν ὑποσσείουσιν ἱμάντι</l>
<l>ἁψάμενοι ἑκάτερθε, τὸ δὲ τρέχει ἐμμενὲς αἰεί.</l>
<l>ὣς τοῦ ἐν ὀφθαλμῷ πυριήκεα μοχλὸν ἑλόντες</l>
<l>δινέομεν, τὸν δʼ αἷμα περίρρεε θερμὸν ἐόντα.</l>
<l>πάντα δέ οἱ βλέφαρʼ ἀμφὶ καὶ ὀφρύας εὗσεν ἀυτμὴ</l>
<l n="390">γλήνης καιομένης,  σφαραγεῦντο δέ οἱ πυρὶ ῥίζαι.</l>
<l>ὡς δʼ ὅτʼ ἀνὴρ χαλκεὺς πέλεκυν μέγαν ἠὲ σκέπαρνον</l>
<l>εἰν ὕδατι ψυχρῷ βάπτῃ μεγάλα ἰάχοντα</l>
<l>φαρμάσσων· τὸ γὰρ αὖτε σιδήρου γε κράτος ἐστίν</l>
<l>ὣς τοῦ σίζʼ ὀφθαλμὸς ἐλαϊνέῳ περὶ μοχλῷ.</l>
<l n="395">σμερδαλέον δὲ μέγʼ ᾤμωξεν,  περὶ δʼ ἴαχε πέτρη,</l>
<l>ἡμεῖς δὲ δείσαντες ἀπεσσύμεθʼ· αὐτὰρ ὁ μοχλὸν</l>
<l>ἐξέρυσʼ ὀφθαλμοῖο πεφυρμένον αἵματι πολλῷ.</l>
<l>τὸν μὲν ἔπειτʼ ἔρριψεν ἀπὸ ἕο χερσὶν ἀλύων,</l>
<l>αὐτὰρ ὁ Κύκλωπας μεγάλʼ ἤπυεν, οἵ ῥά μιν ἀμφὶς</l>
<l n="400">ᾤκεον ἐν σπήεσσι διʼ ἄκριας ἠνεμοέσσας.</l>
<l>οἱ δὲ βοῆς ἀίοντες ἐφοίτων ἄλλοθεν ἄλλος,</l>
<l>ἱστάμενοι δʼ εἴροντο περὶ σπέος ὅττι ἑ κήδοι·</l>
<q direct="unspecified">
<l>
<milestone unit="para" ed="P"/>τίπτε τόσον, Πολύφημʼ, ἀρημένος ὧδʼ ἐβόησας</l>
<l>νύκτα διʼ ἀμβροσίην καὶ ἀύπνους ἄμμε τίθησθα;</l>
<l n="405">ἦ μή τίς σευ μῆλα βροτῶν ἀέκοντος ἐλαύνει;</l>
<l>ἦ μή τίς σʼ αὐτὸν κτείνει δόλῳ ἠὲ βίηφιν;</l>
</q>
<l>
<milestone unit="para" ed="P"/>τοὺς δʼ αὖτʼ ἐξ ἄντρου προσέφη κρατερὸς Πολύφημος·</l>
<q direct="unspecified">
<l>ὦ φίλοι, Οὖτίς με κτείνει δόλῳ οὐδὲ βίηφιν.</l>
</q>
<milestone n="409" unit="card" ed="p"/>
<l>
<milestone unit="para" ed="P"/>οἱ δʼ ἀπαμειβόμενοι ἔπεα πτερόεντʼ ἀγόρευον·</l>
<q direct="unspecified">
<l n="410">εἰ μὲν δὴ μή τίς σε βιάζεται οἶον ἐόντα,</l>
<l>νοῦσον γʼ οὔ πως ἔστι Διὸς μεγάλου ἀλέασθαι,</l>
<l>ἀλλὰ σύ γʼ εὔχεο πατρὶ Ποσειδάωνι ἄνακτι.</l>
</q>
<l>
<milestone unit="para" ed="P"/>ὣς ἄρʼ ἔφαν ἀπιόντες, ἐμὸν δʼ ἐγέλασσε φίλον κῆρ,</l>
<l>ὡς ὄνομʼ ἐξαπάτησεν ἐμὸν καὶ μῆτις ἀμύμων.</l>
<l n="415">Κύκλωψ δὲ στενάχων τε καὶ ὠδίνων ὀδύνῃσι</l>
<l>χερσὶ ψηλαφόων ἀπὸ μὲν λίθον εἷλε θυράων,</l>
<l>αὐτὸς δʼ εἰνὶ θύρῃσι καθέζετο χεῖρε πετάσσας,</l>
<l>εἴ τινά που μετʼ ὄεσσι λάβοι στείχοντα θύραζε·</l>
<l>οὕτω γάρ πού μʼ ἤλπετʼ ἐνὶ φρεσὶ νήπιον εἶναι.</l>
<l n="420">αὐτὰρ ἐγὼ βούλευον,  ὅπως ὄχʼ ἄριστα γένοιτο,</l>
<l>εἴ τινʼ ἑταίροισιν θανάτου λύσιν ἠδʼ ἐμοὶ αὐτῷ</l>
<l>εὑροίμην· πάντας δὲ δόλους καὶ μῆτιν ὕφαινον</l>
<l>ὥς τε περὶ ψυχῆς· μέγα γὰρ κακὸν ἐγγύθεν ἦεν.</l>
<l>ἥδε δέ μοι κατὰ θυμὸν ἀρίστη φαίνετο βουλή.</l>
<l n="425">ἄρσενες ὄιες ἦσαν ἐυτρεφέες,  δασύμαλλοι,</l>
<l>καλοί τε μεγάλοι τε, ἰοδνεφὲς εἶρος ἔχοντες·</l>
<l>τοὺς ἀκέων συνέεργον ἐυστρεφέεσσι λύγοισιν,</l>
<l>τῇς ἔπι Κύκλωψ εὗδε πέλωρ, ἀθεμίστια εἰδώς,</l>
<l>σύντρεις αἰνύμενος· ὁ μὲν ἐν μέσῳ ἄνδρα φέρεσκε,</l>
<l n="430">τὼ δʼ ἑτέρω ἑκάτερθεν ἴτην σώοντες ἑταίρους.</l>
<l>τρεῖς δὲ ἕκαστον φῶτʼ ὄιες φέρον· αὐτὰρ ἐγώ γε—</l>
<l>ἀρνειὸς γὰρ ἔην μήλων ὄχʼ ἄριστος ἁπάντων,</l>
<l>τοῦ κατὰ νῶτα λαβών, λασίην ὑπὸ γαστέρʼ ἐλυσθεὶς</l>
<l>κείμην· αὐτὰρ χερσὶν ἀώτου θεσπεσίοιο</l>
<l n="435">νωλεμέως στρεφθεὶς ἐχόμην τετληότι θυμῷ.</l>
<l>ὣς τότε μὲν στενάχοντες ἐμείναμεν Ἠῶ δῖαν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>καὶ τότʼ ἔπειτα νομόνδʼ ἐξέσσυτο ἄρσενα μῆλα,</l>
<l>θήλειαι δὲ μέμηκον ἀνήμελκτοι περὶ σηκούς·</l>
<l n="440">οὔθατα γὰρ σφαραγεῦντο. ἄναξ δʼ ὀδύνῃσι κακῇσι</l>
<l>τειρόμενος πάντων ὀίων ἐπεμαίετο νῶτα</l>
<l>ὀρθῶν ἑσταότων· τὸ δὲ νήπιος οὐκ ἐνόησεν,</l>
<l>ὥς οἱ ὑπʼ εἰροπόκων ὀίων στέρνοισι δέδεντο.</l>
<l>ὕστατος ἀρνειὸς μήλων ἔστειχε θύραζε</l>
<l n="445">λάχνῳ στεινόμενος καὶ ἐμοὶ πυκινὰ φρονέοντι.</l>
<l>τὸν δʼ ἐπιμασσάμενος προσέφη κρατερὸς Πολύφημος·</l>
<q direct="unspecified">
<l>
<milestone unit="para" ed="P"/>κριὲ πέπον, τί μοι ὧδε διὰ σπέος ἔσσυο μήλων</l>
<l>ὕστατος; οὔ τι πάρος γε λελειμμένος ἔρχεαι οἰῶν,</l>
<l>ἀλλὰ πολὺ πρῶτος νέμεαι τέρενʼ ἄνθεα ποίης</l>
<l n="450">μακρὰ βιβάς,  πρῶτος δὲ ῥοὰς ποταμῶν ἀφικάνεις,</l>
<l>πρῶτος δὲ σταθμόνδε λιλαίεαι ἀπονέεσθαι</l>
<l>ἑσπέριος· νῦν αὖτε πανύστατος. ἦ σύ γʼ ἄνακτος</l>
<l>ὀφθαλμὸν ποθέεις, τὸν ἀνὴρ κακὸς ἐξαλάωσε</l>
<l>σὺν λυγροῖς ἑτάροισι δαμασσάμενος φρένας οἴνῳ,</l>
<l n="455">Οὖτις,  ὃν οὔ πώ φημι πεφυγμένον εἶναι ὄλεθρον.</l>
<l>εἰ δὴ ὁμοφρονέοις ποτιφωνήεις τε γένοιο</l>
<l>εἰπεῖν ὅππῃ κεῖνος ἐμὸν μένος ἠλασκάζει·</l>
<l>τῷ κέ οἱ ἐγκέφαλός γε διὰ σπέος ἄλλυδις ἄλλῃ</l>
<l>θεινομένου ῥαίοιτο πρὸς οὔδεϊ, κὰδ δέ κʼ ἐμὸν κῆρ</l>
<l n="460">λωφήσειε κακῶν,  τά μοι οὐτιδανὸς πόρεν Οὖτις.</l>
</q>
<milestone n="461" unit="card" ed="p"/>
<l>
<milestone unit="para" ed="P"/>ὣς εἰπὼν τὸν κριὸν ἀπὸ ἕο πέμπε θύραζε.</l>
<l>ἐλθόντες δʼ ἠβαιὸν ἀπὸ σπείους τε καὶ αὐλῆς</l>
<l>πρῶτος ὑπʼ ἀρνειοῦ λυόμην, ὑπέλυσα δʼ ἑταίρους.</l>
<l>καρπαλίμως δὲ τὰ μῆλα ταναύποδα, πίονα δημῷ,</l>
<l n="465">πολλὰ περιτροπέοντες ἐλαύνομεν,  ὄφρʼ ἐπὶ νῆα</l>
<l>ἱκόμεθʼ. ἀσπάσιοι δὲ φίλοις ἑτάροισι φάνημεν,</l>
<l>οἳ φύγομεν θάνατον, τοὺς δὲ στενάχοντο γοῶντες.</l>
<l>ἀλλʼ ἐγὼ οὐκ εἴων, ἀνὰ δʼ ὀφρύσι νεῦον ἑκάστῳ,</l>
<l>κλαίειν, ἀλλʼ ἐκέλευσα θοῶς καλλίτριχα μῆλα</l>
<l n="470">πόλλʼ ἐν νηὶ βαλόντας ἐπιπλεῖν ἁλμυρὸν ὕδωρ.</l>
<l>οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
<l>ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
<l>ἀλλʼ ὅτε τόσσον ἀπῆν, ὅσσον τε γέγωνε βοήσας,</l>
<l>καὶ τότʼ ἐγὼ Κύκλωπα προσηύδων κερτομίοισι·</l>
<q direct="unspecified">
<l n="475">
<milestone unit="para" ed="P"/>Κύκλωψ,  οὐκ ἄρʼ ἔμελλες ἀνάλκιδος ἀνδρὸς ἑταίρους</l>
<l>ἔδμεναι ἐν σπῆι γλαφυρῷ κρατερῆφι βίηφι.</l>
<l>καὶ λίην σέ γʼ ἔμελλε κιχήσεσθαι κακὰ ἔργα,</l>
<l>σχέτλιʼ, ἐπεὶ ξείνους οὐχ ἅζεο σῷ ἐνὶ οἴκῳ</l>
<l>ἐσθέμεναι· τῷ σε Ζεὺς τίσατο καὶ θεοὶ ἄλλοι.</l>
</q>
<l n="480">
<milestone unit="para" ed="P"/>ὣς ἐφάμην,  ὁ δʼ ἔπειτα χολώσατο κηρόθι μᾶλλον,</l>
<l>ἧκε δʼ ἀπορρήξας κορυφὴν ὄρεος μεγάλοιο,</l>
<l>κὰδ δʼ ἔβαλε προπάροιθε νεὸς κυανοπρῴροιο</l>
<l>τυτθόν, ἐδεύησεν δʼ οἰήιον ἄκρον ἱκέσθαι,</l>
<l>ἐκλύσθη δὲ θάλασσα κατερχομένης ὑπὸ πέτρης·</l>
<l n="485">τὴν δʼ αἶψʼ ἤπειρόνδε παλιρρόθιον φέρε κῦμα,</l>
<l>πλημυρὶς ἐκ πόντοιο, θέμωσε δὲ χέρσον ἱκέσθαι.</l>
<l>αὐτὰρ ἐγὼ χείρεσσι λαβὼν περιμήκεα κοντὸν</l>
<l>ὦσα παρέξ, ἑτάροισι δʼ ἐποτρύνας ἐκέλευσα</l>
<l>ἐμβαλέειν κώπῃς, ἵνʼ ὑπὲκ κακότητα φύγοιμεν,</l>
<l n="490">κρατὶ κατανεύων· οἱ δὲ προπεσόντες ἔρεσσον.</l>
<l>ἀλλʼ ὅτε δὴ δὶς τόσσον ἅλα πρήσσοντες ἀπῆμεν,</l>
<l>καὶ τότε δὴ Κύκλωπα προσηύδων· ἀμφὶ δʼ ἑταῖροι</l>
<l>μειλιχίοις ἐπέεσσιν ἐρήτυον ἄλλοθεν ἄλλος·</l>
<q direct="unspecified">
<l>
<milestone unit="para" ed="P"/>σχέτλιε, τίπτʼ ἐθέλεις ἐρεθιζέμεν ἄγριον ἄνδρα;</l>
<l n="495">ὃς καὶ νῦν πόντονδε βαλὼν βέλος ἤγαγε νῆα</l>
<l>αὖτις ἐς ἤπειρον, καὶ δὴ φάμεν αὐτόθʼ ὀλέσθαι.</l>
<l>εἰ δὲ φθεγξαμένου τευ ἢ αὐδήσαντος ἄκουσε,</l>
<l>σύν κεν ἄραξʼ ἡμέων κεφαλὰς καὶ νήια δοῦρα</l>
<l>μαρμάρῳ ὀκριόεντι βαλών· τόσσον γὰρ ἵησιν.</l>
</q>
<milestone n="500" unit="card" ed="p"/>
<l n="500">
<milestone unit="para" ed="P"/>ὣς φάσαν,  ἀλλʼ οὐ πεῖθον ἐμὸν μεγαλήτορα θυμόν,</l>
<l>ἀλλά μιν ἄψορρον προσέφην κεκοτηότι θυμῷ·</l>
<q direct="unspecified">
<l>
<milestone unit="para" ed="P"/>Κύκλωψ, αἴ κέν τίς σε καταθνητῶν ἀνθρώπων</l>
<l>ὀφθαλμοῦ εἴρηται ἀεικελίην ἀλαωτύν,</l>
<l>φάσθαι Ὀδυσσῆα πτολιπόρθιον ἐξαλαῶσαι,</l>
<l n="505">υἱὸν Λαέρτεω,  Ἰθάκῃ ἔνι οἰκίʼ ἔχοντα.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ οἰμώξας ἠμείβετο μύθῳ·</l>
<q direct="unspecified">
<l>ὢ πόποι, ἦ μάλα δή με παλαίφατα θέσφαθʼ ἱκάνει.</l>
<l>ἔσκε τις ἐνθάδε μάντις ἀνὴρ ἠύς τε μέγας τε,</l>
<l>Τήλεμος Εὐρυμίδης, ὃς μαντοσύνῃ ἐκέκαστο</l>
<l n="510">καὶ μαντευόμενος κατεγήρα Κυκλώπεσσιν·</l>
<l>ὅς μοι ἔφη τάδε πάντα τελευτήσεσθαι ὀπίσσω,</l>
<l>χειρῶν ἐξ Ὀδυσῆος ἁμαρτήσεσθαι ὀπωπῆς.</l>
<l>ἀλλʼ αἰεί τινα φῶτα μέγαν καὶ καλὸν ἐδέγμην</l>
<l>ἐνθάδʼ ἐλεύσεσθαι, μεγάλην ἐπιειμένον ἀλκήν·</l>
<l n="515">νῦν δέ μʼ ἐὼν ὀλίγος τε καὶ οὐτιδανὸς καὶ ἄκικυς</l>
<l>ὀφθαλμοῦ ἀλάωσεν, ἐπεί μʼ ἐδαμάσσατο οἴνῳ.</l>
<l>ἀλλʼ ἄγε δεῦρʼ, Ὀδυσεῦ, ἵνα τοι πὰρ ξείνια θείω</l>
<l>πομπήν τʼ ὀτρύνω δόμεναι κλυτὸν ἐννοσίγαιον·</l>
<l>τοῦ γὰρ ἐγὼ πάϊς εἰμί, πατὴρ δʼ ἐμὸς εὔχεται εἶναι.</l>
<l n="520">αὐτὸς δʼ,  αἴ κʼ ἐθέλῃσʼ, ἰήσεται, οὐδέ τις ἄλλος</l>
<l>οὔτε θεῶν μακάρων οὔτε θνητῶν ἀνθρώπων.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>αἲ γὰρ δὴ ψυχῆς τε καὶ αἰῶνός σε δυναίμην</l>
<l>εὖνιν ποιήσας πέμψαι δόμον Ἄϊδος εἴσω,</l>
<l n="525">ὡς οὐκ ὀφθαλμόν γʼ ἰήσεται οὐδʼ ἐνοσίχθων.</l>
</q>
<l>
<milestone unit="para" ed="P"/>ὣς ἐφάμην, ὁ δʼ ἔπειτα Ποσειδάωνι ἄνακτι</l>
<l>εὔχετο χεῖρʼ ὀρέγων εἰς οὐρανὸν ἀστερόεντα·</l>
<q direct="unspecified">
<l>κλῦθι, Ποσείδαον γαιήοχε κυανοχαῖτα,</l>
<l>εἰ ἐτεόν γε σός εἰμι, πατὴρ δʼ ἐμὸς εὔχεαι εἶναι,</l>
<l n="530">δὸς μὴ Ὀδυσσῆα πτολιπόρθιον οἴκαδʼ ἱκέσθαι</l>
<l>υἱὸν Λαέρτεω, Ἰθάκῃ ἔνι οἰκίʼ ἔχοντα.</l>
<l>ἀλλʼ εἴ οἱ μοῖρʼ ἐστὶ φίλους τʼ ἰδέειν καὶ ἱκέσθαι</l>
<l>οἶκον ἐυκτίμενον καὶ ἑὴν ἐς πατρίδα γαῖαν,</l>
<l>ὀψὲ κακῶς ἔλθοι, ὀλέσας ἄπο πάντας ἑταίρους,</l>
<l n="535">νηὸς ἐπʼ ἀλλοτρίης,  εὕροι δʼ ἐν πήματα οἴκῳ.</l>
</q>
<milestone n="536" unit="card" ed="p"/>
<l>
<milestone unit="para" ed="P"/>ὣς ἔφατʼ εὐχόμενος, τοῦ δʼ ἔκλυε κυανοχαίτης.</l>
<l>αὐτὰρ ὅ γʼ ἐξαῦτις πολὺ μείζονα λᾶαν ἀείρας</l>
<l>ἧκʼ ἐπιδινήσας, ἐπέρεισε δὲ ἶνʼ ἀπέλεθρον,</l>
<l>κὰδʼ δʼ ἔβαλεν μετόπισθε νεὸς κυανοπρῴροιο</l>
<l n="540">τυτθόν,  ἐδεύησεν δʼ οἰήιον ἄκρον ἱκέσθαι.</l>
<l>ἐκλύσθη δὲ θάλασσα κατερχομένης ὑπὸ πέτρης·</l>
<l>τὴν δὲ πρόσω φέρε κῦμα, θέμωσε δὲ χέρσον ἱκέσθαι.</l>
<l>
<milestone unit="para" ed="P"/>ἀλλʼ ὅτε δὴ τὴν νῆσον ἀφικόμεθʼ, ἔνθα περ ἄλλαι</l>
<l>νῆες ἐύσσελμοι μένον ἁθρόαι, ἀμφὶ δʼ ἑταῖροι</l>
<l n="545">ἥατʼ ὀδυρόμενοι,  ἡμέας ποτιδέγμενοι αἰεί,</l>
<l>νῆα μὲν ἔνθʼ ἐλθόντες ἐκέλσαμεν ἐν ψαμάθοισιν,</l>
<l>ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.</l>
<l>μῆλα δὲ Κύκλωπος γλαφυρῆς ἐκ νηὸς ἑλόντες</l>
<l>δασσάμεθʼ, ὡς μή τίς μοι ἀτεμβόμενος κίοι ἴσης.</l>
<l n="550">ἀρνειὸν δʼ ἐμοὶ οἴῳ ἐυκνήμιδες ἑταῖροι</l>
<l>μήλων δαιομένων δόσαν ἔξοχα· τὸν δʼ ἐπὶ θινὶ</l>
<l>Ζηνὶ κελαινεφέι Κρονίδῃ, ὃς πᾶσιν ἀνάσσει,</l>
<l>ῥέξας μηρίʼ ἔκαιον· ὁ δʼ οὐκ ἐμπάζετο ἱρῶν,</l>
<l>ἀλλʼ ὅ γε μερμήριξεν ὅπως ἀπολοίατο πᾶσαι</l>
<l n="555">νῆες ἐύσσελμοι καὶ ἐμοὶ ἐρίηρες ἑταῖροι.</l>
<l>
<milestone unit="para" ed="P"/>ὣς τότε μὲν πρόπαν ἦμαρ ἐς ἠέλιον καταδύντα</l>
<l>ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
<l>ἦμος δʼ ἠέλιος κατέδυ καὶ ἐπὶ κνέφας ἦλθε,</l>
<l>δὴ τότε κοιμήθημεν ἐπὶ ῥηγμῖνι θαλάσσης.</l>
<l n="560">ἦμος δʼ ἠριγένεια φάνη ῥοδοδάκτυλος Ἠώς,</l>
<l>δὴ τότʼ ἐγὼν ἑτάροισιν ἐποτρύνας ἐκέλευσα</l>
<l>αὐτούς τʼ ἀμβαίνειν ἀνά τε πρυμνήσια λῦσαι·</l>
<l>οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
<l>ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
<l n="565">
<milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ,</l>
<l>ἄσμενοι ἐκ θανάτοιο, φίλους ὀλέσαντες ἑταίρους.</l>
</q>
</div1>
<div1 n="10" type="Book">
<milestone n="1" unit="card" ed="p"/>
<q direct="unspecified">
<l>Αἰολίην δʼ ἐς νῆσον ἀφικόμεθʼ· ἔνθα δʼ ἔναιεν</l>
<l>Αἴολος Ἱπποτάδης, φίλος ἀθανάτοισι θεοῖσιν,</l>
<l>πλωτῇ ἐνὶ νήσῳ· πᾶσαν δέ τέ μιν πέρι τεῖχος</l>
<l>χάλκεον ἄρρηκτον, λισσὴ δʼ ἀναδέδρομε πέτρη.</l>
<l n="5">τοῦ καὶ δώδεκα παῖδες ἐνὶ μεγάροις γεγάασιν,</l>
<l>ἓξ μὲν θυγατέρες, ἓξ δʼ υἱέες ἡβώοντες·</l>
<l>ἔνθʼ ὅ γε θυγατέρας πόρεν υἱάσιν εἶναι ἀκοίτις.</l>
<l>οἱ δʼ αἰεὶ παρὰ πατρὶ φίλῳ καὶ μητέρι κεδνῇ</l>
<l>δαίνυνται, παρὰ δέ σφιν ὀνείατα μυρία κεῖται,</l>
<l n="10">κνισῆεν δέ τε δῶμα περιστεναχίζεται αὐλῇ</l>
<l>ἤματα· νύκτας δʼ αὖτε παρʼ αἰδοίῃς ἀλόχοισιν</l>
<l>εὕδουσʼ ἔν τε τάπησι καὶ ἐν τρητοῖσι λέχεσσι.</l>
<l>καὶ μὲν τῶν ἱκόμεσθα πόλιν καὶ δώματα καλά.</l>
<l>μῆνα δὲ πάντα φίλει με καὶ ἐξερέεινεν ἕκαστα,</l>
<l n="15">Ἴλιον Ἀργείων τε νέας καὶ νόστον Ἀχαιῶν·</l>
<l>καὶ μὲν ἐγὼ τῷ πάντα κατὰ μοῖραν κατέλεξα.</l>
<l>ἀλλʼ ὅτε δὴ καὶ ἐγὼν ὁδὸν ᾔτεον ἠδʼ ἐκέλευον</l>
<l>πεμπέμεν, οὐδέ τι κεῖνος ἀνήνατο, τεῦχε δὲ πομπήν.</l>
<l>δῶκε δέ μʼ ἐκδείρας ἀσκὸν βοὸς ἐννεώροιο,</l>
<l n="20">ἔνθα δὲ βυκτάων ἀνέμων κατέδησε κέλευθα·</l>
<l>κεῖνον γὰρ ταμίην ἀνέμων ποίησε Κρονίων,</l>
<l>ἠμὲν παυέμεναι ἠδʼ ὀρνύμεν, ὅν κʼ ἐθέλῃσι.</l>
<l>νηὶ δʼ ἐνὶ γλαφυρῇ κατέδει μέρμιθι φαεινῇ</l>
<l>ἀργυρέῃ, ἵνα μή τι παραπνεύσῃ ὀλίγον περ·</l>
<l n="25">αὐτὰρ ἐμοὶ πνοιὴν Ζεφύρου προέηκεν ἀῆναι,</l>
<l>ὄφρα φέροι νῆάς τε καὶ αὐτούς· οὐδʼ ἄρʼ ἔμελλεν</l>
<l>ἐκτελέειν· αὐτῶν γὰρ ἀπωλόμεθʼ ἀφραδίῃσιν.</l>
<l>
<milestone unit="para" ed="P"/>ἐννῆμαρ μὲν ὁμῶς πλέομεν νύκτας τε καὶ ἦμαρ,</l>
<l>τῇ δεκάτῃ δʼ ἤδη ἀνεφαίνετο πατρὶς ἄρουρα,</l>
<l n="30">καὶ δὴ πυρπολέοντας ἐλεύσσομεν ἐγγὺς ἐόντες·</l>
<l>ἔνθʼ ἐμὲ μὲν γλυκὺς ὕπνος ἐπήλυθε κεκμηῶτα,</l>
<l>αἰεὶ γὰρ πόδα νηὸς ἐνώμων, οὐδέ τῳ ἄλλῳ</l>
<l>δῶχʼ ἑτάρων, ἵνα θᾶσσον ἱκοίμεθα πατρίδα γαῖαν·</l>
<l>οἱ δʼ ἕταροι ἐπέεσσι πρὸς ἀλλήλους ἀγόρευον,</l>
<l n="35">καί μʼ ἔφασαν χρυσόν τε καὶ ἄργυρον οἴκαδʼ ἄγεσθαι</l>
<l>δῶρα παρʼ Αἰόλου μεγαλήτορος Ἱπποτάδαο.</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>
<milestone unit="para" ed="P"/>ὦ πόποι, ὡς ὅδε πᾶσι φίλος καὶ τίμιός ἐστιν</l>
<l>ἀνθρώποις, ὅτεών τε πόλιν καὶ γαῖαν ἵκηται.</l>
<l n="40">πολλὰ μὲν ἐκ Τροίης ἄγεται κειμήλια καλὰ</l>
<l>ληίδος, ἡμεῖς δʼ αὖτε ὁμὴν ὁδὸν ἐκτελέσαντες</l>
<l>οἴκαδε νισσόμεθα κενεὰς σὺν χεῖρας ἔχοντες·</l>
<l>καὶ νῦν οἱ τάδʼ ἔδωκε χαριζόμενος φιλότητι</l>
<l>Αἴολος. ἀλλʼ ἄγε θᾶσσον ἰδώμεθα ὅττι τάδʼ ἐστίν,</l>
<l n="45">ὅσσος τις χρυσός τε καὶ ἄργυρος ἀσκῷ ἔνεστιν.</l>
</q>
<milestone n="46" unit="card" ed="p"/>
<l>
<milestone unit="para" ed="P"/>ὣς ἔφασαν, βουλὴ δὲ κακὴ νίκησεν ἑταίρων·</l>
<l>ἀσκὸν μὲν λῦσαν, ἄνεμοι δʼ ἐκ πάντες ὄρουσαν.</l>
<l>τοὺς δʼ αἶψʼ ἁρπάξασα φέρεν πόντονδε θύελλα</l>
<l>κλαίοντας, γαίης ἄπο πατρίδος. αὐτὰρ ἐγώ γε</l>
<l n="50">ἐγρόμενος κατὰ θυμὸν ἀμύμονα μερμήριξα,</l>
<l>ἠὲ πεσὼν ἐκ νηὸς ἀποφθίμην ἐνὶ πόντῳ,</l>
<l>ἦ ἀκέων τλαίην καὶ ἔτι ζωοῖσι μετείην.</l>
<l>ἀλλʼ ἔτλην καὶ ἔμεινα, καλυψάμενος δʼ ἐνὶ νηὶ</l>
<l>κείμην. αἱ δʼ ἐφέροντο κακῇ ἀνέμοιο θυέλλῃ</l>
<l n="55">αὖτις ἐπʼ Αἰολίην νῆσον,  στενάχοντο δʼ ἑταῖροι.</l>
<l>
<milestone unit="para" ed="P"/>ἔνθα δʼ ἐπʼ ἠπείρου βῆμεν καὶ ἀφυσσάμεθʼ ὕδωρ,</l>
<l>αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</l>
<l>αὐτὰρ ἐπεὶ σίτοιό τʼ ἐπασσάμεθʼ ἠδὲ ποτῆτος,</l>
<l>δὴ τότʼ ἐγὼ κήρυκά τʼ ὀπασσάμενος καὶ ἑταῖρον</l>
<l n="60">βῆν εἰς Αἰόλου κλυτὰ δώματα· τὸν δʼ ἐκίχανον</l>
<l>δαινύμενον παρὰ ᾗ τʼ ἀλόχῳ καὶ οἷσι τέκεσσιν.</l>
<l>ἐλθόντες δʼ ἐς δῶμα παρὰ σταθμοῖσιν ἐπʼ οὐδοῦ</l>
<l>ἑζόμεθʼ· οἱ δʼ ἀνὰ θυμὸν ἐθάμβεον ἔκ τʼ ἐρέοντο·</l>
<q direct="unspecified">
<l>
<milestone unit="para" ed="P"/>πῶς ἦλθες, Ὀδυσεῦ; τίς τοι κακὸς ἔχραε δαίμων;</l>
<l n="65">ἦ μέν σʼ ἐνδυκέως ἀπεπέμπομεν,  ὄφρʼ ἀφίκοιο</l>
<l>πατρίδα σὴν καὶ δῶμα καὶ εἴ πού τοι φίλον ἐστίν.</l>
</q>
<l>
<milestone unit="para" ed="P"/>ὣς φάσαν, αὐτὰρ ἐγὼ μετεφώνεον ἀχνύμενος κῆρ·</l>
<q direct="unspecified">
<l>ἄασάν μʼ ἕταροί τε κακοὶ πρὸς τοῖσί τε ὕπνος</l>
<l>σχέτλιος. ἀλλʼ ἀκέσασθε, φίλοι· δύναμις γὰρ ἐν ὑμῖν.</l>
</q>
<l n="70">
<milestone unit="para" ed="P"/>ὣς ἐφάμην μαλακοῖσι καθαπτόμενος ἐπέεσσιν,</l>
<l>οἱ δʼ ἄνεῳ ἐγένοντο· πατὴρ δʼ ἠμείβετο μύθῳ·</l>
<q direct="unspecified">
<l>
<milestone unit="para" ed="P"/>ἔρρʼ ἐκ νήσου θᾶσσον, ἐλέγχιστε ζωόντων·</l>
<l>οὐ γάρ μοι θέμις ἐστὶ κομιζέμεν οὐδʼ ἀποπέμπειν</l>
<l>ἄνδρα τόν, ὅς κε θεοῖσιν ἀπέχθηται μακάρεσσιν·</l>
<l n="75">ἔρρε,  ἐπεὶ ἄρα θεοῖσιν ἀπεχθόμενος τόδʼ ἱκάνεις.</l>
</q>
<l>
<milestone unit="para" ed="P"/>ὣς εἰπὼν ἀπέπεμπε δόμων βαρέα στενάχοντα.</l>
<l>ἔνθεν δὲ προτέρω πλέομεν ἀκαχήμενοι ἦτορ.</l>
<l>τείρετο δʼ ἀνδρῶν θυμὸς ὑπʼ εἰρεσίης ἀλεγεινῆς</l>
<l>ἡμετέρῃ ματίῃ, ἐπεὶ οὐκέτι φαίνετο πομπή.</l>
<l n="80">ἑξῆμαρ μὲν ὁμῶς πλέομεν νύκτας τε καὶ ἦμαρ,</l>
<l>ἑβδομάτῃ δʼ ἱκόμεσθα Λάμου αἰπὺ πτολίεθρον,</l>
<l>Τηλέπυλον Λαιστρυγονίην, ὅθι ποιμένα ποιμὴν</l>
<l>ἠπύει εἰσελάων, ὁ δέ τʼ ἐξελάων ὑπακούει.</l>
<l>ἔνθα κʼ ἄυπνος ἀνὴρ δοιοὺς ἐξήρατο μισθούς,</l>
<l n="85">τὸν μὲν βουκολέων,  τὸν δʼ ἄργυφα μῆλα νομεύων·</l>
<l>ἐγγὺς γὰρ νυκτός τε καὶ ἤματός εἰσι κέλευθοι.</l>
<milestone n="87" unit="card" ed="p"/>
<l>ἔνθʼ ἐπεὶ ἐς λιμένα κλυτὸν ἤλθομεν, ὃν πέρι πέτρη</l>
<l>ἠλίβατος τετύχηκε διαμπερὲς ἀμφοτέρωθεν,</l>
<l>ἀκταὶ δὲ προβλῆτες ἐναντίαι ἀλλήλῃσιν</l>
<l n="90">ἐν στόματι προύχουσιν,  ἀραιὴ δʼ εἴσοδός ἐστιν,</l>
<l>ἔνθʼ οἵ γʼ εἴσω πάντες ἔχον νέας ἀμφιελίσσας.</l>
<l>αἱ μὲν ἄρʼ ἔντοσθεν λιμένος κοίλοιο δέδεντο</l>
<l>πλησίαι· οὐ μὲν γάρ ποτʼ ἀέξετο κῦμά γʼ ἐν αὐτῷ,</l>
<l>οὔτε μέγʼ οὔτʼ ὀλίγον, λευκὴ δʼ ἦν ἀμφὶ γαλήνη·</l>
<l n="95">αὐτὰρ ἐγὼν οἶος σχέθον ἔξω νῆα μέλαιναν,</l>
<l>αὐτοῦ ἐπʼ ἐσχατιῇ, πέτρης ἐκ πείσματα δήσας·</l>
<l>ἔστην δὲ σκοπιὴν ἐς παιπαλόεσσαν ἀνελθών.</l>
<l>ἔνθα μὲν οὔτε βοῶν οὔτʼ ἀνδρῶν φαίνετο ἔργα,</l>
<l>καπνὸν δʼ οἶον ὁρῶμεν ἀπὸ χθονὸς ἀίσσοντα.</l>
<l n="100">δὴ τότʼ ἐγὼν ἑτάρους προΐειν πεύθεσθαι ἰόντας,</l>
<l>οἵ τινες ἀνέρες εἶεν ἐπὶ χθονὶ σῖτον ἔδοντες,</l>
<l>ἄνδρε δύω κρίνας, τρίτατον κήρυχʼ ἅμʼ ὀπάσσας.</l>
<l>οἱ δʼ ἴσαν ἐκβάντες λείην ὁδόν, ᾗ περ ἄμαξαι</l>
<l>ἄστυδʼ ἀφʼ ὑψηλῶν ὀρέων καταγίνεον ὕλην,</l>
<l n="105">κούρῃ δὲ ξύμβληντο πρὸ ἄστεος ὑδρευούσῃ,</l>
<l>θυγατέρʼ ἰφθίμῃ Λαιστρυγόνος Ἀντιφάταο.</l>
<l>ἡ μὲν ἄρʼ ἐς κρήνην κατεβήσετο καλλιρέεθρον</l>
<l>Ἀρτακίην· ἔνθεν γὰρ ὕδωρ προτὶ ἄστυ φέρεσκον·</l>
<l>οἱ δὲ παριστάμενοι προσεφώνεον ἔκ τʼ ἐρέοντο</l>
<l n="110">ὅς τις τῶνδʼ εἴη βασιλεὺς καὶ οἷσιν ἀνάσσοι·</l>
<l>ἡ δὲ μάλʼ αὐτίκα πατρὸς ἐπέφραδεν ὑψερεφὲς δῶ.</l>
<l>οἱ δʼ ἐπεὶ εἰσῆλθον κλυτὰ δώματα, τὴν δὲ γυναῖκα</l>
<l>εὗρον, ὅσην τʼ ὄρεος κορυφήν, κατὰ δʼ ἔστυγον αὐτήν.</l>
<l>ἡ δʼ αἶψʼ ἐξ ἀγορῆς ἐκάλει κλυτὸν Ἀντιφατῆα,</l>
<l n="115">ὃν πόσιν,  ὃς δὴ τοῖσιν ἐμήσατο λυγρὸν ὄλεθρον.</l>
<l>αὐτίχʼ ἕνα μάρψας ἑτάρων ὡπλίσσατο δεῖπνον·</l>
<l>τὼ δὲ δύʼ ἀίξαντε φυγῇ ἐπὶ νῆας ἱκέσθην.</l>
<l>αὐτὰρ ὁ τεῦχε βοὴν διὰ ἄστεος· οἱ δʼ ἀίοντες</l>
<l>φοίτων ἴφθιμοι Λαιστρυγόνες ἄλλοθεν ἄλλος,</l>
<l n="120">μυρίοι,  οὐκ ἄνδρεσσιν ἐοικότες, ἀλλὰ Γίγασιν.</l>
<l>οἵ ῥʼ ἀπὸ πετράων ἀνδραχθέσι χερμαδίοισιν</l>
<l>βάλλον· ἄφαρ δὲ κακὸς κόναβος κατὰ νῆας ὀρώρει</l>
<l>ἀνδρῶν τʼ ὀλλυμένων νηῶν θʼ ἅμα ἀγνυμενάων·</l>
<l>ἰχθῦς δʼ ὣς πείροντες ἀτερπέα δαῖτα φέροντο.</l>
<l n="125">ὄφρʼ οἱ τοὺς ὄλεκον λιμένος πολυβενθέος ἐντός,</l>
<l>τόφρα δʼ ἐγὼ ξίφος ὀξὺ ἐρυσσάμενος παρὰ μηροῦ</l>
<l>τῷ ἀπὸ πείσματʼ ἔκοψα νεὸς κυανοπρῴροιο.</l>
<l>αἶψα δʼ ἐμοῖς ἑτάροισιν ἐποτρύνας ἐκέλευσα</l>
<l>ἐμβαλέειν κώπῃς, ἵνʼ ὑπὲκ κακότητα φύγοιμεν·</l>
<l n="130">οἱ δʼ ἅλα πάντες ἀνέρριψαν,  δείσαντες ὄλεθρον.</l>
<l>ἀσπασίως δʼ ἐς πόντον ἐπηρεφέας φύγε πέτρας</l>
<l>νηῦς ἐμή· αὐτὰρ αἱ ἄλλαι ἀολλέες αὐτόθʼ ὄλοντο.</l>
<milestone n="133" unit="card" ed="p"/>
<l>
<milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ,</l>
<l>ἄσμενοι ἐκ θανάτοιο, φίλους ὀλέσαντες ἑταίρους.</l>
<l n="135">Αἰαίην δʼ ἐς νῆσον ἀφικόμεθʼ· ἔνθα δʼ ἔναιε</l>
<l>Κίρκη ἐυπλόκαμος, δεινὴ θεὸς αὐδήεσσα,</l>
<l>αὐτοκασιγνήτη ὀλοόφρονος Αἰήταο·</l>
<l>ἄμφω δʼ ἐκγεγάτην φαεσιμβρότου Ἠελίοιο</l>
<l>μητρός τʼ ἐκ Πέρσης, τὴν Ὠκεανὸς τέκε παῖδα.</l>
<l n="140">ἔνθα δʼ ἐπʼ ἀκτῆς νηὶ κατηγαγόμεσθα σιωπῇ</l>
<l>ναύλοχον ἐς λιμένα, καί τις θεὸς ἡγεμόνευεν.</l>
<l>ἔνθα τότʼ ἐκβάντες δύο τʼ ἤματα καὶ δύο νύκτας</l>
<l>κείμεθʼ ὁμοῦ καμάτῳ τε καὶ ἄλγεσι θυμὸν ἔδοντες.</l>
<l>ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,</l>
<l n="145">καὶ τότʼ ἐγὼν ἐμὸν ἔγχος ἑλὼν καὶ φάσγανον ὀξὺ</l>
<l>καρπαλίμως παρὰ νηὸς ἀνήιον ἐς περιωπήν,</l>
<l>εἴ πως ἔργα ἴδοιμι βροτῶν ἐνοπήν τε πυθοίμην.</l>
<l>ἔστην δὲ σκοπιὴν ἐς παιπαλόεσσαν ἀνελθών,</l>
<l>καί μοι ἐείσατο καπνὸς ἀπὸ χθονὸς εὐρυοδείης,</l>
<l n="150">Κίρκης ἐν μεγάροισι,  διὰ δρυμὰ πυκνὰ καὶ ὕλην.</l>
<l>μερμήριξα δʼ ἔπειτα κατὰ φρένα καὶ κατὰ θυμὸν</l>
<l>ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.</l>
<l>ὧδε δέ μοι φρονέοντι δοάσσατο κέρδιον εἶναι,</l>
<l>πρῶτʼ ἐλθόντʼ ἐπὶ νῆα θοὴν καὶ θῖνα θαλάσσης</l>
<l n="155">δεῖπνον ἑταίροισιν δόμεναι προέμεν τε πυθέσθαι.</l>
<l>ἀλλʼ ὅτε δὴ σχεδὸν ἦα κιὼν νεὸς ἀμφιελίσσης,</l>
<l>καὶ τότε τίς με θεῶν ὀλοφύρατο μοῦνον ἐόντα,</l>
<l>ὅς ῥά μοι ὑψίκερων ἔλαφον μέγαν εἰς ὁδὸν αὐτὴν</l>
<l>ἧκεν. ὁ μὲν ποταμόνδε κατήιεν ἐκ νομοῦ ὕλης</l>
<l n="160">πιόμενος· δὴ γάρ μιν ἔχεν μένος ἠελίοιο.</l>
<l>τὸν δʼ ἐγὼ ἐκβαίνοντα κατʼ ἄκνηστιν μέσα νῶτα</l>
<l>πλῆξα· τὸ δʼ ἀντικρὺ δόρυ χάλκεον ἐξεπέρησε,</l>
<l>κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.</l>
<l>τῷ δʼ ἐγὼ ἐμβαίνων δόρυ χάλκεον ἐξ ὠτειλῆς</l>
<l n="165">εἰρυσάμην· τὸ μὲν αὖθι κατακλίνας ἐπὶ γαίῃ</l>
<l>εἴασʼ· αὐτὰρ ἐγὼ σπασάμην ῥῶπάς τε λύγους τε,</l>
<l>πεῖσμα δʼ, ὅσον τʼ ὄργυιαν, ἐυστρεφὲς ἀμφοτέρωθεν</l>
<l>πλεξάμενος συνέδησα πόδας δεινοῖο πελώρου,</l>
<l>βῆν δὲ καταλοφάδεια φέρων ἐπὶ νῆα μέλαιναν</l>
<l n="170">ἔγχει ἐρειδόμενος,  ἐπεὶ οὔ πως ἦεν ἐπʼ ὤμου</l>
<l>χειρὶ φέρειν ἑτέρῃ· μάλα γὰρ μέγα θηρίον ἦεν.</l>
<l>κὰδʼ δʼ ἔβαλον προπάροιθε νεός, ἀνέγειρα δʼ ἑταίρους</l>
<l>μειλιχίοις ἐπέεσσι παρασταδὸν ἄνδρα ἕκαστον·</l>
<q direct="unspecified">
<l>
<milestone unit="para" ed="P"/>ὦ φίλοι, οὐ γάρ πω καταδυσόμεθʼ ἀχνύμενοί περ</l>
<l n="175">εἰς Ἀίδαο δόμους,  πρὶν μόρσιμον ἦμαρ ἐπέλθῃ·</l>
<l>ἀλλʼ ἄγετʼ, ὄφρʼ ἐν νηὶ θοῇ βρῶσίς τε πόσις τε,</l>
<l>μνησόμεθα βρώμης, μηδὲ τρυχώμεθα λιμῷ.</l>
</q>
<milestone n="178" unit="card" ed="p"/>
<l>
<milestone unit="para" ed="P"/>ὣς ἐφάμην, οἱ δʼ ὦκα ἐμοῖς ἐπέεσσι πίθοντο,</l>
<l>ἐκ δὲ καλυψάμενοι παρὰ θῖνʼ ἁλὸς ἀτρυγέτοιο</l>
<l n="180">θηήσαντʼ ἔλαφον· μάλα γὰρ μέγα θηρίον ἦεν.</l>
<l>αὐτὰρ ἐπεὶ τάρπησαν ὁρώμενοι ὀφθαλμοῖσιν,</l>
<l>χεῖρας νιψάμενοι τεύχοντʼ ἐρικυδέα δαῖτα.</l>
<l>ὣς τότε μὲν πρόπαν ἦμαρ ἐς ἠέλιον καταδύντα</l>
<l>ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
<l n="185">ἦμος δʼ ἠέλιος κατέδυ καὶ ἐπὶ κνέφας ἦλθε,</l>
<l>δὴ τότε κοιμήθημεν ἐπὶ ῥηγμῖνι θαλάσσης.</l>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>καὶ τότʼ ἐγὼν ἀγορὴν θέμενος μετὰ πᾶσιν ἔειπον·</l>
<q direct="unspecified">
<l>
<milestone unit="para" ed="P"/>κέκλυτέ μευ μύθων, κακά περ πάσχοντες ἑταῖροι·</l>
<l n="190">ὦ φίλοι,  οὐ γάρ τʼ ἴδμεν, ὅπῃ ζόφος οὐδʼ ὅπῃ ἠώς,</l>
<l>οὐδʼ ὅπῃ ἠέλιος φαεσίμβροτος εἶσʼ ὑπὸ γαῖαν,</l>
<l>οὐδʼ ὅπῃ ἀννεῖται· ἀλλὰ φραζώμεθα θᾶσσον</l>
<l>εἴ τις ἔτʼ ἔσται μῆτις. ἐγὼ δʼ οὔκ οἴομαι εἶναι.</l>
<l>εἶδον γὰρ σκοπιὴν ἐς παιπαλόεσσαν ἀνελθὼν</l>
<l n="195">νῆσον,  τὴν πέρι πόντος ἀπείριτος ἐστεφάνωται·</l>
<l>αὐτὴ δὲ χθαμαλὴ κεῖται· καπνὸν δʼ ἐνὶ μέσσῃ</l>
<l>ἔδρακον ὀφθαλμοῖσι διὰ δρυμὰ πυκνὰ καὶ ὕλην.</l>
</q>
<l>
<milestone unit="para" ed="P"/>ὣς ἐφάμην, τοῖσιν δὲ κατεκλάσθη φίλον ἦτορ</l>
<l>μνησαμένοις ἔργων Λαιστρυγόνος Ἀντιφάταο</l>
<l n="200">Κύκλωπός τε βίης μεγαλήτορος,  ἀνδροφάγοιο.</l>
<l>κλαῖον δὲ λιγέως θαλερὸν κατὰ δάκρυ χέοντες·</l>
<l>ἀλλʼ οὐ γάρ τις πρῆξις ἐγίγνετο μυρομένοισιν.</l>
<l>
<milestone unit="para" ed="P"/>αὐτὰρ ἐγὼ δίχα πάντας ἐυκνήμιδας ἑταίρους</l>
<l>ἠρίθμεον, ἀρχὸν δὲ μετʼ ἀμφοτέροισιν ὄπασσα·</l>
<l n="205">τῶν μὲν ἐγὼν ἦρχον,  τῶν δʼ Εὐρύλοχος θεοειδής.</l>
<l>κλήρους δʼ ἐν κυνέῃ χαλκήρεϊ πάλλομεν ὦκα·</l>
<l>ἐκ δʼ ἔθορε κλῆρος μεγαλήτορος Εὐρυλόχοιο.</l>
<milestone n="208" unit="card" ed="p"/>
<l>βῆ δʼ ἰέναι, ἅμα τῷ γε δύω καὶ εἴκοσʼ ἑταῖροι</l>
<l>κλαίοντες· κατὰ δʼ ἄμμε λίπον γοόωντας ὄπισθεν.</l>
<l n="210">εὗρον δʼ ἐν βήσσῃσι τετυγμένα δώματα Κίρκης</l>
<l>ξεστοῖσιν λάεσσι, περισκέπτῳ ἐνὶ χώρῳ·</l>
<l>ἀμφὶ δέ μιν λύκοι ἦσαν ὀρέστεροι ἠδὲ λέοντες,</l>
<l>τοὺς αὐτὴ κατέθελξεν, ἐπεὶ κακὰ φάρμακʼ ἔδωκεν.</l>
<l>οὐδʼ οἵ γʼ ὡρμήθησαν ἐπʼ ἀνδράσιν, ἀλλʼ ἄρα τοί γε</l>
<l n="215">οὐρῇσιν μακρῇσι περισσαίνοντες ἀνέσταν.</l>
<l>ὡς δʼ ὅτʼ ἂν ἀμφὶ ἄνακτα κύνες δαίτηθεν ἰόντα</l>
<l>σαίνωσʼ, αἰεὶ γάρ τε φέρει μειλίγματα θυμοῦ,</l>
<l>ὣς τοὺς ἀμφὶ λύκοι κρατερώνυχες ἠδὲ λέοντες</l>
<l>σαῖνον· τοὶ δʼ ἔδεισαν, ἐπεὶ ἴδον αἰνὰ πέλωρα.</l>
<l n="220">ἔσταν δʼ ἐν προθύροισι θεᾶς καλλιπλοκάμοιο,</l>
<l>Κίρκης δʼ ἔνδον ἄκουον ἀειδούσης ὀπὶ καλῇ,</l>
<l>ἱστὸν ἐποιχομένης μέγαν ἄμβροτον, οἷα θεάων</l>
<l>λεπτά τε καὶ χαρίεντα καὶ ἀγλαὰ ἔργα πέλονται.</l>
<l>τοῖσι δὲ μύθων ἦρχε Πολίτης ὄρχαμος ἀνδρῶν,</l>
<l n="225">ὅς μοι κήδιστος ἑτάρων ἦν κεδνότατός τε·</l>
<q direct="unspecified">
<l>
<milestone unit="para" ed="P"/>ὦ φίλοι, ἔνδον γάρ τις ἐποιχομένη μέγαν ἱστὸν</l>
<l>καλὸν ἀοιδιάει, δάπεδον δʼ ἅπαν ἀμφιμέμυκεν,</l>
<l>ἢ θεὸς ἠὲ γυνή· ἀλλὰ φθεγγώμεθα θᾶσσον.</l>
</q>
<l>
<milestone unit="para" ed="P"/>ὣς ἄρʼ ἐφώνησεν, τοὶ δὲ φθέγγοντο καλεῦντες.</l>
<l n="230">ἡ δʼ αἶψʼ ἐξελθοῦσα θύρας ὤιξε φαεινὰς</l>
<l>καὶ κάλει· οἱ δʼ ἅμα πάντες ἀιδρείῃσιν ἕποντο·</l>
<l>Εὐρύλοχος δʼ ὑπέμεινεν, ὀισάμενος δόλον εἶναι.</l>
<l>εἷσεν δʼ εἰσαγαγοῦσα κατὰ κλισμούς τε θρόνους τε,</l>
<l>ἐν δέ σφιν τυρόν τε καὶ ἄλφιτα καὶ μέλι χλωρὸν</l>
<l n="235">οἴνῳ Πραμνείῳ ἐκύκα· ἀνέμισγε δὲ σίτῳ</l>
<l>φάρμακα λύγρʼ, ἵνα πάγχυ λαθοίατο πατρίδος αἴης.</l>
<l>αὐτὰρ ἐπεὶ δῶκέν τε καὶ ἔκπιον, αὐτίκʼ ἔπειτα</l>
<l>ῥάβδῳ πεπληγυῖα κατὰ συφεοῖσιν ἐέργνυ.</l>
<l>οἱ δὲ συῶν μὲν ἔχον κεφαλὰς φωνήν τε τρίχας τε</l>
<l n="240">καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.</l>
<l>ὣς οἱ μὲν κλαίοντες ἐέρχατο,  τοῖσι δὲ Κίρκη</l>
<l>πάρ ῥʼ ἄκυλον βάλανόν τε βάλεν καρπόν τε κρανείης</l>
<l>ἔδμεναι, οἷα σύες χαμαιευνάδες αἰὲν ἔδουσιν.</l>
<l>
<milestone unit="para" ed="P"/>Εὐρύλοχος δʼ αἶψʼ ἦλθε θοὴν ἐπὶ νῆα μέλαιναν</l>
<l n="245">ἀγγελίην ἑτάρων ἐρέων καὶ ἀδευκέα πότμον.</l>
<l>οὐδέ τι ἐκφάσθαι δύνατο ἔπος ἱέμενός περ,</l>
<l>κῆρ ἄχεϊ μεγάλῳ βεβολημένος· ἐν δέ οἱ ὄσσε</l>
<l>δακρυόφιν πίμπλαντο, γόον δʼ ὠίετο θυμός.</l>
<l>ἀλλʼ ὅτε δή μιν πάντες ἀγασσάμεθʼ ἐξερέοντες,</l>
<l n="250">καὶ τότε τῶν ἄλλων ἑτάρων κατέλεξεν ὄλεθρον·</l>
<q direct="unspecified">
<l>
<milestone unit="para" ed="P"/>ἤιομεν, ὡς ἐκέλευες, ἀνὰ δρυμά, φαίδιμʼ Ὀδυσσεῦ·</l>
<l>εὕρομεν ἐν βήσσῃσι τετυγμένα δώματα καλὰ</l>
<l>ξεστοῖσιν λάεσσι, περισκέπτῳ ἐνὶ χώρῳ.</l>
<l>ἔνθα δέ τις μέγαν ἱστὸν ἐποιχομένη λίγʼ ἄειδεν,</l>
<l n="255">ἢ θεὸς ἠὲ γυνή· τοὶ δὲ φθέγγοντο καλεῦντες.</l>
<l>ἡ δʼ αἶψʼ ἐξελθοῦσα θύρας ὤιξε φαεινὰς</l>
<l>καὶ κάλει· οἱ δʼ ἅμα πάντες ἀιδρείῃσιν ἕποντο·</l>
<l>αὐτὰρ ἐγὼν ὑπέμεινα, ὀισάμενος δόλον εἶναι.</l>
<l>οἱ δʼ ἅμʼ ἀιστώθησαν ἀολλέες, οὐδέ τις αὐτῶν</l>
<l n="260">ἐξεφάνη· δηρὸν δὲ καθήμενος ἐσκοπίαζον.</l>
</q>
<milestone n="261" unit="card" ed="p"/>
<l>
<milestone unit="para" ed="P"/>ὣς ἔφατʼ, αὐτὰρ ἐγὼ περὶ μὲν ξίφος ἀργυρόηλον</l>
<l>ὤμοιιν βαλόμην, μέγα χάλκεον, ἀμφὶ δὲ τόξα·</l>
<l>τὸν δʼ ἂψ ἠνώγεα αὐτὴν ὁδὸν ἡγήσασθαι.</l>
<l>αὐτὰρ ὅ γʼ ἀμφοτέρῃσι λαβὼν ἐλλίσσετο γούνων</l>
<l n="265">καί μʼ ὀλοφυρόμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>μή μʼ ἄγε κεῖσʼ ἀέκοντα, διοτρεφές, ἀλλὰ λίπʼ αὐτοῦ.</l>
<l>οἶδα γάρ, ὡς οὔτʼ αὐτὸς ἐλεύσεαι οὔτε τινʼ ἄλλον</l>
<l>ἄξεις σῶν ἑτάρων. ἀλλὰ ξὺν τοίσδεσι θᾶσσον</l>
<l>φεύγωμεν· ἔτι γάρ κεν ἀλύξαιμεν κακὸν ἦμαρ.</l>
</q>
<l n="270">
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<l>Εὐρύλοχʼ,  ἦ τοι μὲν σὺ μένʼ αὐτοῦ τῷδʼ ἐνὶ χώρῳ</l>
<l>ἔσθων καὶ πίνων κοίλῃ παρὰ νηὶ μελαίνῃ·</l>
<l>αὐτὰρ ἐγὼν εἶμι, κρατερὴ δέ μοι ἔπλετʼ ἀνάγκη.</l>
</q>
<l>
<milestone unit="para" ed="P"/>ὣς εἰπὼν παρὰ νηὸς ἀνήιον ἠδὲ θαλάσσης.</l>
<l n="275">ἀλλʼ ὅτε δὴ ἄρʼ ἔμελλον ἰὼν ἱερὰς ἀνὰ βήσσας</l>
<l>Κίρκης ἵξεσθαι πολυφαρμάκου ἐς μέγα δῶμα,</l>
<l>ἔνθα μοι Ἑρμείας χρυσόρραπις ἀντεβόλησεν</l>
<l>ἐρχομένῳ πρὸς δῶμα, νεηνίῃ ἀνδρὶ ἐοικώς,</l>
<l>πρῶτον ὑπηνήτῃ, τοῦ περ χαριεστάτη ἥβη·</l>
<l n="280">ἔν τʼ ἄρα μοι φῦ χειρί,  ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>
<milestone unit="para" ed="P"/>πῇ δὴ αὖτʼ, ὦ δύστηνε, διʼ ἄκριας ἔρχεαι οἶος,</l>
<l>χώρου ἄιδρις ἐών; ἕταροι δέ τοι οἵδʼ ἐνὶ Κίρκης</l>
<l>ἔρχαται ὥς τε σύες πυκινοὺς κευθμῶνας ἔχοντες.</l>
<l>ἦ τοὺς λυσόμενος δεῦρʼ ἔρχεαι; οὐδέ σέ φημι</l>
<l n="285">αὐτὸν νοστήσειν,  μενέεις δὲ σύ γʼ, ἔνθα περ ἄλλοι.</l>
<l>ἀλλʼ ἄγε δή σε κακῶν ἐκλύσομαι ἠδὲ σαώσω.</l>
<l>τῆ, τόδε φάρμακον ἐσθλὸν ἔχων ἐς δώματα Κίρκης</l>
<l>ἔρχευ, ὅ κέν τοι κρατὸς ἀλάλκῃσιν κακὸν ἦμαρ.</l>
<l>πάντα δέ τοι ἐρέω ὀλοφώια δήνεα Κίρκης.</l>
<l n="290">τεύξει τοι κυκεῶ,  βαλέει δʼ ἐν φάρμακα σίτῳ.</l>
<l>ἀλλʼ οὐδʼ ὣς θέλξαι σε δυνήσεται· οὐ γὰρ ἐάσει</l>
<l>φάρμακον ἐσθλόν, ὅ τοι δώσω, ἐρέω δὲ ἕκαστα.</l>
<l>ὁππότε κεν Κίρκη σʼ ἐλάσῃ περιμήκεϊ ῥάβδῳ,</l>
<l>δὴ τότε σὺ ξίφος ὀξὺ ἐρυσσάμενος παρὰ μηροῦ</l>
<l n="295">Κίρκῃ ἐπαῖξαι,  ὥς τε κτάμεναι μενεαίνων.</l>
<l>ἡ δέ σʼ ὑποδείσασα κελήσεται εὐνηθῆναι·</l>
<l>ἔνθα σὺ μηκέτʼ ἔπειτʼ ἀπανήνασθαι θεοῦ εὐνήν,</l>
<l>ὄφρα κέ τοι λύσῃ θʼ ἑτάρους αὐτόν τε κομίσσῃ·</l>
<l>ἀλλὰ κέλεσθαί μιν μακάρων μέγαν ὅρκον ὀμόσσαι,</l>
<l n="300">μή τί τοι αὐτῷ πῆμα κακὸν βουλευσέμεν ἄλλο,</l>
<l>μή σʼ ἀπογυμνωθέντα κακὸν καὶ ἀνήνορα θήῃ.</l>
</q>
<milestone n="302" unit="card" ed="p"/>
<l>
<milestone unit="para" ed="P"/>ὣς ἄρα φωνήσας πόρε φάρμακον ἀργεϊφόντης</l>
<l>ἐκ γαίης ἐρύσας, καί μοι φύσιν αὐτοῦ ἔδειξε.</l>
<l>ῥίζῃ μὲν μέλαν ἔσκε, γάλακτι δὲ εἴκελον ἄνθος·</l>
<l n="305">μῶλυ δέ μιν καλέουσι θεοί· χαλεπὸν δέ τʼ ὀρύσσειν</l>
<l>ἀνδράσι γε θνητοῖσι, θεοὶ δέ τε πάντα δύνανται.</l>
<l>Ἑρμείας μὲν ἔπειτʼ ἀπέβη πρὸς μακρὸν Ὄλυμπον</l>
<l>νῆσον ἀνʼ ὑλήεσσαν, ἐγὼ δʼ ἐς δώματα Κίρκης</l>
<l>ἤια, πολλὰ δέ μοι κραδίη πόρφυρε κιόντι.</l>
<l n="310">ἔστην δʼ εἰνὶ θύρῃσι θεᾶς καλλιπλοκάμοιο·</l>
<l>ἔνθα στὰς ἐβόησα, θεὰ δέ μευ ἔκλυεν αὐδῆς.</l>
<l>ἡ δʼ αἶψʼ ἐξελθοῦσα θύρας ὤιξε φαεινὰς</l>
<l>καὶ κάλει· αὐτὰρ ἐγὼν ἑπόμην ἀκαχήμενος ἦτορ.</l>
<l>εἷσε δέ μʼ εἰσαγαγοῦσα ἐπὶ θρόνου ἀργυροήλου</l>
<l n="315">καλοῦ δαιδαλέου· ὑπὸ δὲ θρῆνυς ποσὶν ἦεν·</l>
<l>τεῦχε δέ μοι κυκεῶ χρυσέῳ δέπαι, ὄφρα πίοιμι,</l>
<l>ἐν δέ τε φάρμακον ἧκε, κακὰ φρονέουσʼ ἐνὶ θυμῷ.</l>
<l>αὐτὰρ ἐπεὶ δῶκέν τε καὶ ἔκπιον, οὐδέ μʼ ἔθελξε,</l>
<l>ῥάβδῳ πεπληγυῖα ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l n="320">ἔρχεο νῦν συφεόνδε,  μετʼ ἄλλων λέξο ἑταίρων.</l>
</q>
<l>
<milestone unit="para" ed="P"/>ὣς φάτʼ, ἐγὼ δʼ ἄορ ὀξὺ ἐρυσσάμενος παρὰ μηροῦ</l>
<l>Κίρκῃ ἐπήιξα ὥς τε κτάμεναι μενεαίνων.</l>
<l>ἡ δὲ μέγα ἰάχουσα ὑπέδραμε καὶ λάβε γούνων,</l>
<l>καί μʼ ὀλοφυρομένη ἔπεα πτερόεντα προσηύδα·</l>
<q direct="unspecified">
<l n="325">
<milestone unit="para" ed="P"/>τίς πόθεν εἰς ἀνδρῶν; πόθι τοι πόλις ἠδὲ τοκῆες;</l>
<l>θαῦμά μʼ ἔχει ὡς οὔ τι πιὼν τάδε φάρμακʼ ἐθέλχθης·</l>
<l>οὐδὲ γὰρ οὐδέ τις ἄλλος ἀνὴρ τάδε φάρμακʼ ἀνέτλη,</l>
<l>ὅς κε πίῃ καὶ πρῶτον ἀμείψεται ἕρκος ὀδόντων.</l>
<l>σοὶ δέ τις ἐν στήθεσσιν ἀκήλητος νόος ἐστίν.</l>
<l n="330">ἦ σύ γʼ Ὀδυσσεύς ἐσσι πολύτροπος,  ὅν τέ μοι αἰεὶ</l>
<l>φάσκεν ἐλεύσεσθαι χρυσόρραπις ἀργεϊφόντης,</l>
<l>ἐκ Τροίης ἀνιόντα θοῇ σὺν νηὶ μελαίνῃ.</l>
<l>ἀλλʼ ἄγε δὴ κολεῷ μὲν ἄορ θέο, νῶι δʼ ἔπειτα</l>
<l>εὐνῆς ἡμετέρης ἐπιβείομεν, ὄφρα μιγέντε</l>
<l n="335">εὐνῇ καὶ φιλότητι πεποίθομεν ἀλλήλοισιν.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>ὦ Κίρκη, πῶς γάρ με κέλεαι σοὶ ἤπιον εἶναι,</l>
<l>ἥ μοι σῦς μὲν ἔθηκας ἐνὶ μεγάροισιν ἑταίρους,</l>
<l>αὐτὸν δʼ ἐνθάδʼ ἔχουσα δολοφρονέουσα κελεύεις</l>
<l n="340">ἐς θάλαμόν τʼ ἰέναι καὶ σῆς ἐπιβήμεναι εὐνῆς,</l>
<l>ὄφρα με γυμνωθέντα κακὸν καὶ ἀνήνορα θήῃς.</l>
<l>οὐδʼ ἂν ἐγώ γʼ ἐθέλοιμι τεῆς ἐπιβήμεναι εὐνῆς,</l>
<l>εἰ μή μοι τλαίης γε, θεά, μέγαν ὅρκον ὀμόσσαι</l>
<l>μή τί μοι αὐτῷ πῆμα κακὸν βουλευσέμεν ἄλλο.</l>
</q>
<milestone n="345" unit="card" ed="p"/>
<l n="345">
<milestone unit="para" ed="P"/>ὣς ἐφάμην,  ἡ δʼ αὐτίκʼ ἀπώμνυεν, ὡς ἐκέλευον.</l>
<l>αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,</l>
<l>καὶ τότʼ ἐγὼ Κίρκης ἐπέβην περικαλλέος εὐνῆς.</l>
<l>
<milestone unit="para" ed="P"/>ἀμφίπολοι δʼ ἄρα τέως μὲν ἐνὶ μεγάροισι πένοντο</l>
<l>τέσσαρες, αἵ οἱ δῶμα κάτα δρήστειραι ἔασι·</l>
<l n="350">γίγνονται δʼ ἄρα ταί γʼ ἔκ τε κρηνέων ἀπό τʼ ἀλσέων</l>
<l>ἔκ θʼ ἱερῶν ποταμῶν, οἵ τʼ εἰς ἅλαδε προρέουσι.</l>
<l>τάων ἡ μὲν ἔβαλλε θρόνοις ἔνι ῥήγεα καλὰ</l>
<l>πορφύρεα καθύπερθʼ, ὑπένερθε δὲ λῖθʼ ὑπέβαλλεν·</l>
<l>ἡ δʼ ἑτέρη προπάροιθε θρόνων ἐτίταινε τραπέζας</l>
<l n="355">ἀργυρέας,  ἐπὶ δέ σφι τίθει χρύσεια κάνεια·</l>
<l>ἡ δὲ τρίτη κρητῆρι μελίφρονα οἶνον ἐκίρνα</l>
<l>ἡδὺν ἐν ἀργυρέῳ, νέμε δὲ χρύσεια κύπελλα·</l>
<l>ἡ δὲ τετάρτη ὕδωρ ἐφόρει καὶ πῦρ ἀνέκαιε</l>
<l>πολλὸν ὑπὸ τρίποδι μεγάλῳ· ἰαίνετο δʼ ὕδωρ.</l>
<l n="360">αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,</l>
<l>ἔς ῥʼ ἀσάμινθον ἕσασα λόʼ ἐκ τρίποδος μεγάλοιο,</l>
<l>θυμῆρες κεράσασα, κατὰ κρατός τε καὶ ὤμων,</l>
<l>ὄφρα μοι ἐκ κάματον θυμοφθόρον εἵλετο γυίων.</l>
<l>αὐτὰρ ἐπεὶ λοῦσέν τε καὶ ἔχρισεν λίπʼ ἐλαίῳ,</l>
<l n="365">ἀμφὶ δέ με χλαῖναν καλὴν βάλεν ἠδὲ χιτῶνα,</l>
<l>εἷσε δέ μʼ εἰσαγαγοῦσα ἐπὶ θρόνου ἀργυροήλου</l>
<l>καλοῦ δαιδαλέου, ὑπὸ δὲ θρῆνυς ποσὶν ἦεν·</l>
<l>χέρνιβα δʼ ἀμφίπολος προχόῳ ἐπέχευε φέρουσα</l>
<l>καλῇ χρυσείῃ, ὑπὲρ ἀργυρέοιο λέβητος,</l>
<l n="370">νίψασθαι· παρὰ δὲ ξεστὴν ἐτάνυσσε τράπεζαν.</l>
<l>σῖτον δʼ αἰδοίη ταμίη παρέθηκε φέρουσα,</l>
<l>εἴδατα πόλλʼ ἐπιθεῖσα, χαριζομένη παρεόντων.</l>
<l>ἐσθέμεναι δʼ ἐκέλευεν· ἐμῷ δʼ οὐχ ἥνδανε θυμῷ,</l>
<l>ἀλλʼ ἥμην ἀλλοφρονέων, κακὰ δʼ ὄσσετο θυμός.</l>
<l n="375">
<milestone unit="para" ed="P"/>Κίρκη δʼ ὡς ἐνόησεν ἔμʼ ἥμενον οὐδʼ ἐπὶ σίτῳ</l>
<l>χεῖρας ἰάλλοντα, κρατερὸν δέ με πένθος ἔχοντα,</l>
<l>ἄγχι παρισταμένη ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/> τίφθʼ οὕτως, Ὀδυσεῦ, κατʼ ἄρʼ ἕζεαι ἶσος ἀναύδῳ,</l>
<l>θυμὸν ἔδων, βρώμης δʼ οὐχ ἅπτεαι οὐδὲ ποτῆτος;</l>
<l n="380">ἦ τινά που δόλον ἄλλον ὀίεαι· οὐδέ τί σε χρὴ</l>
<l>δειδίμεν· ἤδη γάρ τοι ἀπώμοσα καρτερὸν ὅρκον.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>ὦ Κίρκη, τίς γάρ κεν ἀνήρ, ὃς ἐναίσιμος εἴη,</l>
<l>πρὶν τλαίη πάσσασθαι ἐδητύος ἠδὲ ποτῆτος,</l>
<l n="385">πρὶν λύσασθʼ ἑτάρους καὶ ἐν ὀφθαλμοῖσιν ἰδέσθαι;</l>
<l>ἀλλʼ εἰ δὴ πρόφρασσα πιεῖν φαγέμεν τε κελεύεις,</l>
<l>λῦσον, ἵνʼ ὀφθαλμοῖσιν ἴδω ἐρίηρας ἑταίρους.</l>
</q>
<milestone n="388" unit="card" ed="p"/>
<l>
<milestone unit="para" ed="P"/>ὣς ἐφάμην, Κίρκη δὲ διὲκ μεγάροιο βεβήκει</l>
<l>ῥάβδον ἔχουσʼ ἐν χειρί, θύρας δʼ ἀνέῳξε συφειοῦ,</l>
<l n="390">ἐκ δʼ ἔλασεν σιάλοισιν ἐοικότας ἐννεώροισιν.</l>
<l>οἱ μὲν ἔπειτʼ ἔστησαν ἐναντίοι, ἡ δὲ διʼ αὐτῶν</l>
<l>ἐρχομένη προσάλειφεν ἑκάστῳ φάρμακον ἄλλο.</l>
<l>τῶν δʼ ἐκ μὲν μελέων τρίχες ἔρρεον, ἃς πρὶν ἔφυσε</l>
<l>φάρμακον οὐλόμενον, τό σφιν πόρε πότνια Κίρκη·</l>
<l n="395">ἄνδρες δʼ ἂψ ἐγένοντο νεώτεροι ἢ πάρος ἦσαν,</l>
<l>καὶ πολὺ καλλίονες καὶ μείζονες εἰσοράασθαι.</l>
<l>ἔγνωσαν δέ μʼ ἐκεῖνοι ἔφυν τʼ ἐν χερσὶν ἕκαστος.</l>
<l>πᾶσιν δʼ ἱμερόεις ὑπέδυ γόος, ἀμφὶ δὲ δῶμα</l>
<l>σμερδαλέον κονάβιζε· θεὰ δʼ ἐλέαιρε καὶ αὐτή.</l>
<l n="400">
<milestone unit="para" ed="P"/>ἡ δέ μευ ἄγχι στᾶσα προσηύδα δῖα θεάων·</l>
<q direct="unspecified">
<l>διογενὲς Λαερτιάδη, πολυμήχανʼ Ὀδυσσεῦ,</l>
<l>ἔρχεο νῦν ἐπὶ νῆα θοὴν καὶ θῖνα θαλάσσης.</l>
<l>νῆα μὲν ἂρ πάμπρωτον ἐρύσσατε ἤπειρόνδε,</l>
<l>κτήματα δʼ ἐν σπήεσσι πελάσσατε ὅπλα τε πάντα·</l>
<l n="405">αὐτὸς δʼ ἂψ ἰέναι καὶ ἄγειν ἐρίηρας ἑταίρους.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐμοί γʼ ἐπεπείθετο θυμὸς ἀγήνωρ,</l>
<l>βῆν δʼ ἰέναι ἐπὶ νῆα θοὴν καὶ θῖνα θαλάσσης.</l>
<l>εὗρον ἔπειτʼ ἐπὶ νηὶ θοῇ ἐρίηρας ἑταίρους</l>
<l>οἴκτρʼ ὀλοφυρομένους, θαλερὸν κατὰ δάκρυ χέοντας.</l>
<l n="410">ὡς δʼ ὅτʼ ἂν ἄγραυλοι πόριες περὶ βοῦς ἀγελαίας,</l>
<l>ἐλθούσας ἐς κόπρον, ἐπὴν βοτάνης κορέσωνται,</l>
<l>πᾶσαι ἅμα σκαίρουσιν ἐναντίαι· οὐδʼ ἔτι σηκοὶ</l>
<l>ἴσχουσʼ, ἀλλʼ ἁδινὸν μυκώμεναι ἀμφιθέουσι·</l>
<l>μητέρας· ὣς ἔμʼ ἐκεῖνοι ἐπεὶ ἴδον ὀφθαλμοῖσι,</l>
<l n="415">δακρυόεντες ἔχυντο· δόκησε δʼ ἄρα σφίσι θυμὸς</l>
<l>ὣς ἔμεν, ὡς εἰ πατρίδʼ ἱκοίατο καὶ πόλιν αὐτὴν</l>
<l>τρηχείης Ἰθάκης, ἵνα τʼ ἔτραφεν ἠδʼ ἐγένοντο.</l>
<l>καί μʼ ὀλοφυρόμενοι ἔπεα πτερόεντα προσηύδων·</l>
<q direct="unspecified">
<l>
<milestone unit="para" ed="P"/> σοὶ μὲν νοστήσαντι, διοτρεφές, ὣς ἐχάρημεν,</l>
<l n="420">ὡς εἴ τʼ εἰς Ἰθάκην ἀφικοίμεθα πατρίδα γαῖαν·</l>
<l>ἀλλʼ ἄγε, τῶν ἄλλων ἑτάρων κατάλεξον ὄλεθρον.</l>
</q>
<l>
<milestone unit="para" ed="P"/>ὣς ἔφαν, αὐτὰρ ἐγὼ προσέφην μαλακοῖς ἐπέεσσι·</l>
<q direct="unspecified">
<l>νῆα μὲν ἂρ πάμπρωτον ἐρύσσομεν ἤπειρόνδε,</l>
<l>κτήματα δʼ ἐν σπήεσσι πελάσσομεν ὅπλα τε πάντα·</l>
<l n="425">αὐτοὶ δʼ ὀτρύνεσθε ἐμοὶ ἅμα πάντες ἕπεσθαι,</l>
<l>ὄφρα ἴδηθʼ ἑτάρους ἱεροῖς ἐν δώμασι Κίρκης</l>
<l>πίνοντας καὶ ἔδοντας· ἐπηετανὸν γὰρ ἔχουσιν.</l>
</q>
<milestone n="428" unit="card" ed="p"/>
<l>
<milestone unit="para" ed="P"/>ὣς ἐφάμην, οἱ δʼ ὦκα ἐμοῖς ἐπέεσσι πίθοντο.</l>
<l>Εὐρύλοχος δέ μοι οἶος ἐρύκανε πάντας ἑταίρους·</l>
<l n="430">καί σφεας φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἆ δειλοί, πόσʼ ἴμεν; τί κακῶν ἱμείρετε τούτων;</l>
<l>Κίρκης ἐς μέγαρον καταβήμεναι, ἥ κεν ἅπαντας</l>
<l>ἢ σῦς ἠὲ λύκους ποιήσεται ἠὲ λέοντας,</l>
<l>οἵ κέν οἱ μέγα δῶμα φυλάσσοιμεν καὶ ἀνάγκῃ,</l>
<l n="435">ὥς περ Κύκλωψ ἔρξʼ,  ὅτε οἱ μέσσαυλον ἵκοντο</l>
<l>ἡμέτεροι ἕταροι, σὺν δʼ ὁ θρασὺς εἵπετʼ Ὀδυσσεύς·</l>
<l>τούτου γὰρ καὶ κεῖνοι ἀτασθαλίῃσιν ὄλοντο.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ γε μετὰ φρεσὶ μερμήριξα,</l>
<l>σπασσάμενος τανύηκες ἄορ παχέος παρὰ μηροῦ,</l>
<l n="440">τῷ οἱ ἀποπλήξας κεφαλὴν οὖδάσδε πελάσσαι,</l>
<l>καὶ πηῷ περ ἐόντι μάλα σχεδόν· ἀλλά μʼ ἑταῖροι</l>
<l>μειλιχίοις ἐπέεσσιν ἐρήτυον ἄλλοθεν ἄλλος·</l>
<q direct="unspecified">
<l>
<milestone unit="para" ed="P"/>διογενές, τοῦτον μὲν ἐάσομεν, εἰ σὺ κελεύεις,</l>
<l>αὐτοῦ πὰρ νηί τε μένειν καὶ νῆα ἔρυσθαι·</l>
<l n="445">ἡμῖν δʼ ἡγεμόνευʼ ἱερὰ πρὸς δώματα Κίρκης.</l>
</q>
<l>
<milestone unit="para" ed="P"/>ὣς φάμενοι παρὰ νηὸς ἀνήιον ἠδὲ θαλάσσης.</l>
<l>οὐδὲ μὲν Εὐρύλοχος κοίλῃ παρὰ νηὶ λέλειπτο,</l>
<l>ἀλλʼ ἕπετʼ· ἔδεισεν γὰρ ἐμὴν ἔκπαγλον ἐνιπήν.</l>
<l>
<milestone unit="para" ed="P"/>τόφρα δὲ τοὺς ἄλλους ἑτάρους ἐν δώμασι Κίρκη</l>
<l n="450">ἐνδυκέως λοῦσέν τε καὶ ἔχρισεν λίπʼ ἐλαίῳ,</l>
<l>ἀμφὶ δʼ ἄρα χλαίνας οὔλας βάλεν ἠδὲ χιτῶνας·</l>
<l>δαινυμένους δʼ ἐὺ πάντας ἐφεύρομεν ἐν μεγάροισιν.</l>
<l>οἱ δʼ ἐπεὶ ἀλλήλους εἶδον φράσσαντό τʼ ἐσάντα,</l>
<l>κλαῖον ὀδυρόμενοι, περὶ δὲ στεναχίζετο δῶμα.</l>
<l n="455">ἡ δέ μευ ἄγχι στᾶσα προσηύδα δῖα θεάων·</l>
<q direct="unspecified">
<l>
<milestone unit="para" ed="P"/>μηκέτι νῦν θαλερὸν γόον ὄρνυτε· οἶδα καὶ αὐτὴ</l>
<l>ἠμὲν ὅσʼ ἐν πόντῳ πάθετʼ ἄλγεα ἰχθυόεντι,</l>
<l>ἠδʼ ὅσʼ ἀνάρσιοι ἄνδρες ἐδηλήσαντʼ ἐπὶ χέρσου.</l>
<l n="460">ἀλλʼ ἄγετʼ ἐσθίετε βρώμην καὶ πίνετε οἶνον,</l>
<l>εἰς ὅ κεν αὖτις θυμὸν ἐνὶ στήθεσσι λάβητε,</l>
<l>οἷον ὅτε πρώτιστον ἐλείπετε πατρίδα γαῖαν</l>
<l>τρηχείης Ἰθάκης. νῦν δʼ ἀσκελέες καὶ ἄθυμοι,</l>
<l>αἰὲν ἄλης χαλεπῆς μεμνημένοι, οὐδέ ποθʼ ὕμιν</l>
<l n="465">θυμὸς ἐν εὐφροσύνῃ,  ἐπεὶ ἦ μάλα πολλὰ πέποσθε.</l>
</q>
<l>
<milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.</l>
<l>ἔνθα μὲν ἤματα πάντα τελεσφόρον εἰς ἐνιαυτὸν</l>
<l>ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
<l>ἀλλʼ ὅτε δή ῥʼ ἐνιαυτὸς ἔην, περὶ δʼ ἔτραπον ὧραι</l>
<l n="470">μηνῶν φθινόντων,  περὶ δʼ ἤματα μακρὰ τελέσθη,</l>
<l>καὶ τότε μʼ ἐκκαλέσαντες ἔφαν ἐρίηρες ἑταῖροι·</l>
<q direct="unspecified">
<l>
<milestone unit="para" ed="P"/>δαιμόνιʼ, ἤδη νῦν μιμνήσκεο πατρίδος αἴης,</l>
<l>εἴ τοι θέσφατόν ἐστι σαωθῆναι καὶ ἱκέσθαι</l>
<l>οἶκον ἐς ὑψόροφον καὶ σὴν ἐς πατρίδα γαῖαν.</l>
</q>
<milestone n="475" unit="card" ed="p"/>
<l n="475">
<milestone unit="para" ed="P"/>ὣς ἔφαν, αὐτὰρ ἐμοί γʼ ἐπεπείθετο θυμὸς ἀγήνωρ.</l>
<l>ὣς τότε μὲν πρόπαν ἦμαρ ἐς ἠέλιον καταδύντα</l>
<l>ἥμεθα, δαινύμενοι κρέα τʼ ἄσπετα καὶ μέθυ ἡδύ·</l>
<l>ἦμος δʼ ἠέλιος κατέδυ καὶ ἐπὶ κνέφας ἦλθεν,</l>
<l>οἱ μὲν κοιμήσαντο κατὰ μέγαρα σκιόεντα.</l>
<l n="480">αὐτὰρ ἐγὼ Κίρκης ἐπιβὰς περικαλλέος εὐνῆς</l>
<l>γούνων ἐλλιτάνευσα, θεὰ δέ μευ ἔκλυεν αὐδῆς·</l>
<l>καί μιν φωνήσας ἔπεα πτερόεντα προσηύδων·</l>
<q direct="unspecified">
<l>
<milestone unit="para" ed="P"/>ὢ Κίρκη, τέλεσόν μοι ὑπόσχεσιν ἥν περ ὑπέστης,</l>
<l>οἴκαδε πεμψέμεναι· θυμὸς δέ μοι ἔσσυται ἤδη,</l>
<l n="485">ἠδʼ ἄλλων ἑτάρων,  οἵ μευ φθινύθουσι φίλον κῆρ</l>
<l>ἀμφʼ ἔμʼ ὀδυρόμενοι, ὅτε που σύ γε νόσφι γένηαι.</l>
</q>
<l>
<milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
<q direct="unspecified">
<l>διογενὲς Λαερτιάδη, πολυμήχανʼ Ὀδυσσεῦ,</l>
<l>μηκέτι νῦν ἀέκοντες ἐμῷ ἐνὶ μίμνετε οἴκῳ.</l>
<l n="490">ἀλλʼ ἄλλην χρὴ πρῶτον ὁδὸν τελέσαι καὶ ἱκέσθαι</l>
<l>εἰς Ἀίδαο δόμους καὶ ἐπαινῆς Περσεφονείης,</l>
<l>ψυχῇ χρησομένους Θηβαίου Τειρεσίαο,</l>
<l>μάντηος ἀλαοῦ, τοῦ τε φρένες ἔμπεδοί εἰσι·</l>
<l>τῷ καὶ τεθνηῶτι νόον πόρε Περσεφόνεια,</l>
<l n="495">οἴῳ πεπνῦσθαι,  τοὶ δὲ σκιαὶ ἀίσσουσιν.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐμοί γε κατεκλάσθη φίλον ἦτορ·</l>
<l>κλαῖον δʼ ἐν λεχέεσσι καθήμενος, οὐδέ νύ μοι κῆρ</l>
<l>ἤθελʼ ἔτι ζώειν καὶ ὁρᾶν φάος ἠελίοιο.</l>
<l>αὐτὰρ ἐπεὶ κλαίων τε κυλινδόμενος τʼ ἐκορέσθην,</l>
<l n="500">καὶ τότε δή μιν ἔπεσσιν ἀμειβόμενος προσέειπον·</l>
<q direct="unspecified">
<l>
<milestone unit="para" ed="P"/>ὢ Κίρκη, τίς γὰρ ταύτην ὁδὸν ἡγεμονεύσει;</l>
<l>εἰς Ἄϊδος δʼ οὔ πώ τις ἀφίκετο νηὶ μελαίνῃ.</l>
</q>
<milestone n="503" unit="card" ed="p"/>
<l>
<milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
<q direct="unspecified">
<l>διογενὲς Λαερτιάδη, πολυμήχανʼ Ὀδυσσεῦ,</l>
<l n="505">μή τί τοι ἡγεμόνος γε ποθὴ παρὰ νηὶ μελέσθω,</l>
<l>ἱστὸν δὲ στήσας, ἀνά θʼ ἱστία λευκὰ πετάσσας</l>
<l>ἧσθαι· τὴν δέ κέ τοι πνοιὴ Βορέαο φέρῃσιν.</l>
<l>ἀλλʼ ὁπότʼ ἂν δὴ νηὶ διʼ Ὠκεανοῖο περήσῃς,</l>
<l>ἔνθʼ ἀκτή τε λάχεια καὶ ἄλσεα Περσεφονείης,</l>
<l n="510">μακραί τʼ αἴγειροι καὶ ἰτέαι ὠλεσίκαρποι,</l>
<l>νῆα μὲν αὐτοῦ κέλσαι ἐπʼ Ὠκεανῷ βαθυδίνῃ,</l>
<l>αὐτὸς δʼ εἰς Ἀίδεω ἰέναι δόμον εὐρώεντα.</l>
<l>ἔνθα μὲν εἰς Ἀχέροντα Πυριφλεγέθων τε ῥέουσιν</l>
<l>Κώκυτός θʼ, ὃς δὴ Στυγὸς ὕδατός ἐστιν ἀπορρώξ,</l>
<l n="515">πέτρη τε ξύνεσίς τε δύω ποταμῶν ἐριδούπων·</l>
<l>ἔνθα δʼ ἔπειθʼ, ἥρως, χριμφθεὶς πέλας, ὥς σε κελεύω,</l>
<l>βόθρον ὀρύξαι, ὅσον τε πυγούσιον ἔνθα καὶ ἔνθα,</l>
<l>ἀμφʼ αὐτῷ δὲ χοὴν χεῖσθαι πᾶσιν νεκύεσσιν,</l>
<l>πρῶτα μελικρήτῳ, μετέπειτα δὲ ἡδέι οἴνῳ,</l>
<l n="520">τὸ τρίτον αὖθʼ ὕδατι· ἐπὶ δʼ ἄλφιτα λευκὰ παλύνειν.</l>
<l>πολλὰ δὲ γουνοῦσθαι νεκύων ἀμενηνὰ κάρηνα,</l>
<l>ἐλθὼν εἰς Ἰθάκην στεῖραν βοῦν, ἥ τις ἀρίστη,</l>
<l>ῥέξειν ἐν μεγάροισι πυρήν τʼ ἐμπλησέμεν ἐσθλῶν,</l>
<l>Τειρεσίῃ δʼ ἀπάνευθεν ὄιν ἱερευσέμεν οἴῳ</l>
<l n="525">παμμέλανʼ,  ὃς μήλοισι μεταπρέπει ὑμετέροισιν.</l>
<l>αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,</l>
<l>ἔνθʼ ὄιν ἀρνειὸν ῥέζειν θῆλύν τε μέλαιναν</l>
<l>εἰς Ἔρεβος στρέψας, αὐτὸς δʼ ἀπονόσφι τραπέσθαι</l>
<l>ἱέμενος ποταμοῖο ῥοάων· ἔνθα δὲ πολλαὶ</l>
<l n="530">ψυχαὶ ἐλεύσονται νεκύων κατατεθνηώτων.</l>
<l>δὴ τότʼ ἔπειθʼ ἑτάροισιν ἐποτρῦναι καὶ ἀνῶξαι</l>
<l>μῆλα, τὰ δὴ κατάκειτʼ ἐσφαγμένα νηλέι χαλκῷ,</l>
<l>δείραντας κατακῆαι, ἐπεύξασθαι δὲ θεοῖσιν,</l>
<l>ἰφθίμῳ τʼ Ἀίδῃ καὶ ἐπαινῇ Περσεφονείῃ·</l>
<l n="535">αὐτὸς δὲ ξίφος ὀξὺ ἐρυσσάμενος παρὰ μηροῦ</l>
<l>ἧσθαι, μηδὲ ἐᾶν νεκύων ἀμενηνὰ κάρηνα</l>
<l>αἵματος ἆσσον ἴμεν, πρὶν Τειρεσίαο πυθέσθαι.</l>
<l>ἔνθα τοι αὐτίκα μάντις ἐλεύσεται, ὄρχαμε λαῶν,</l>
<l>ὅς κέν τοι εἴπῃσιν ὁδὸν καὶ μέτρα κελεύθου</l>
<l n="540">νόστον θʼ,  ὡς ἐπὶ πόντον ἐλεύσεαι ἰχθυόεντα.</l>
</q>
<l>
<milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
<l>ἀμφὶ δέ με χλαῖνάν τε χιτῶνά τε εἵματα ἕσσεν·</l>
<l>αὐτὴ δʼ ἀργύφεον φᾶρος μέγα ἕννυτο νύμφη,</l>
<l>λεπτὸν καὶ χαρίεν, περὶ δὲ ζώνην βάλετʼ ἰξυῖ</l>
<l n="545">καλὴν χρυσείην,  κεφαλῇ δʼ ἐπέθηκε καλύπτρην.</l>
<milestone n="546" unit="card" ed="p"/>
<l>αὐτὰρ ἐγὼ διὰ δώματʼ ἰὼν ὤτρυνον ἑταίρους</l>
<l>μειλιχίοις ἐπέεσσι παρασταδὸν ἄνδρα ἕκαστον·</l>
<q direct="unspecified">
<l>
<milestone unit="para" ed="P"/>μηκέτι νῦν εὕδοντες ἀωτεῖτε γλυκὺν ὕπνον,</l>
<l>ἀλλʼ ἴομεν· δὴ γάρ μοι ἐπέφραδε πότνια Κίρκη.</l>
</q>
<l n="550">
<milestone unit="para" ed="P"/>ὣς ἐφάμην,  τοῖσιν δʼ ἐπεπείθετο θυμὸς ἀγήνωρ.</l>
<l>οὐδὲ μὲν οὐδʼ ἔνθεν περ ἀπήμονας ἦγον ἑταίρους.</l>
<l>Ἐλπήνωρ δέ τις ἔσκε νεώτατος, οὔτε τι λίην</l>
<l>ἄλκιμος ἐν πολέμῳ οὔτε φρεσὶν ᾗσιν ἀρηρώς·</l>
<l>ὅς μοι ἄνευθʼ ἑτάρων ἱεροῖς ἐν δώμασι Κίρκης,</l>
<l n="555">ψύχεος ἱμείρων,  κατελέξατο οἰνοβαρείων.</l>
<l>κινυμένων δʼ ἑτάρων ὅμαδον καὶ δοῦπον ἀκούσας</l>
<l>ἐξαπίνης ἀνόρουσε καὶ ἐκλάθετο φρεσὶν ᾗσιν</l>
<l>ἄψορρον καταβῆναι ἰὼν ἐς κλίμακα μακρήν,</l>
<l>ἀλλὰ καταντικρὺ τέγεος πέσεν· ἐκ δέ οἱ αὐχὴν</l>
<l n="560">ἀστραγάλων ἐάγη,  ψυχὴ δʼ Ἄϊδόσδε κατῆλθεν.</l>
<l>
<milestone unit="para" ed="P"/>ἐρχομένοισι δὲ τοῖσιν ἐγὼ μετὰ μῦθον ἔειπον·</l>
<q direct="unspecified">
<l>φάσθε νύ που οἶκόνδε φίλην ἐς πατρίδα γαῖαν</l>
<l>ἔρχεσθʼ· ἄλλην δʼ ἧμιν ὁδὸν τεκμήρατο Κίρκη,</l>
<l>εἰς Ἀίδαο δόμους καὶ ἐπαινῆς Περσεφονείης</l>
<l n="565">ψυχῇ χρησομένους Θηβαίου Τειρεσίαο.</l>
</q>
<l>
<milestone unit="para" ed="P"/>ὣς ἐφάμην, τοῖσιν δὲ κατεκλάσθη φίλον ἦτορ,</l>
<l>ἑζόμενοι δὲ κατʼ αὖθι γόων τίλλοντό τε χαίτας·</l>
<l>ἀλλʼ οὐ γάρ τις πρῆξις ἐγίγνετο μυρομένοισιν.</l>
<l>
<milestone unit="para" ed="P"/>ἀλλʼ ὅτε δή ῥʼ ἐπὶ νῆα θοὴν καὶ θῖνα θαλάσσης</l>
<l n="570">ᾔομεν ἀχνύμενοι θαλερὸν κατὰ δάκρυ χέοντες,</l>
<l>τόφρα δʼ ἄρʼ οἰχομένη Κίρκη παρὰ νηὶ μελαίνῃ</l>
<l>ἀρνειὸν κατέδησεν ὄιν θῆλύν τε μέλαιναν,</l>
<l>ῥεῖα παρεξελθοῦσα· τίς ἂν θεὸν οὐκ ἐθέλοντα</l>
<l>ὀφθαλμοῖσιν ἴδοιτʼ ἢ ἔνθʼ ἢ ἔνθα κιόντα;</l>
</div1>
<div1 n="11" type="Book">
<milestone n="1" unit="card" ed="p"/>
<q direct="unspecified">
<l>αὐτὰρ ἐπεί ῥʼ ἐπὶ νῆα κατήλθομεν ἠδὲ θάλασσαν,</l>
<l>νῆα μὲν ἂρ πάμπρωτον ἐρύσσαμεν εἰς ἅλα δῖαν,</l>
<l>ἐν δʼ ἱστὸν τιθέμεσθα καὶ ἱστία νηὶ μελαίνῃ,</l>
<l>ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ</l>
<l n="5">βαίνομεν ἀχνύμενοι θαλερὸν κατὰ δάκρυ χέοντες.</l>
<l>ἡμῖν δʼ αὖ κατόπισθε νεὸς κυανοπρῴροιο</l>
<l>ἴκμενον οὖρον ἵει πλησίστιον, ἐσθλὸν ἑταῖρον,</l>
<l>Κίρκη εὐπλόκαμος, δεινὴ θεὸς αὐδήεσσα.</l>
<l>ἡμεῖς δʼ ὅπλα ἕκαστα πονησάμενοι κατὰ νῆα</l>
<l n="10">ἥμεθα· τὴν δʼ ἄνεμός τε κυβερνήτης τʼ ἴθυνε.</l>
<l>τῆς δὲ πανημερίης τέταθʼ ἱστία ποντοπορούσης·</l>
<l>δύσετό τʼ ἠέλιος σκιόωντό τε πᾶσαι ἀγυιαί.</l>
<l>
<milestone unit="para" ed="P"/>ἡ δʼ ἐς πείραθʼ ἵκανε βαθυρρόου Ὠκεανοῖο.</l>
<l>ἔνθα δὲ Κιμμερίων ἀνδρῶν δῆμός τε πόλις τε,</l>
<l n="15">ἠέρι καὶ νεφέλῃ κεκαλυμμένοι· οὐδέ ποτʼ αὐτοὺς</l>
<l>ἠέλιος φαέθων καταδέρκεται ἀκτίνεσσιν,</l>
<l>οὔθʼ ὁπότʼ ἂν στείχῃσι πρὸς οὐρανὸν ἀστερόεντα,</l>
<l>οὔθʼ ὅτʼ ἂν ἂψ ἐπὶ γαῖαν ἀπʼ οὐρανόθεν προτράπηται,</l>
<l>ἀλλʼ ἐπὶ νὺξ ὀλοὴ τέταται δειλοῖσι βροτοῖσι.</l>
<l n="20">νῆα μὲν ἔνθʼ ἐλθόντες ἐκέλσαμεν,  ἐκ δὲ τὰ μῆλα</l>
<l>εἱλόμεθʼ· αὐτοὶ δʼ αὖτε παρὰ ῥόον Ὠκεανοῖο</l>
<l>ᾔομεν, ὄφρʼ ἐς χῶρον ἀφικόμεθʼ, ὃν φράσε Κίρκη.</l>
<l>
<milestone unit="para" ed="P"/>ἔνθʼ ἱερήια μὲν Περιμήδης Εὐρύλοχός τε</l>
<l>ἔσχον· ἐγὼ δʼ ἄορ ὀξὺ ἐρυσσάμενος παρὰ μηροῦ</l>
<l n="25">βόθρον ὄρυξʼ ὅσσον τε πυγούσιον ἔνθα καὶ ἔνθα,</l>
<l>ἀμφʼ αὐτῷ δὲ χοὴν χεόμην πᾶσιν νεκύεσσι,</l>
<l>πρῶτα μελικρήτῳ, μετέπειτα δὲ ἡδέι οἴνῳ,</l>
<l>τὸ τρίτον αὖθʼ ὕδατι· ἐπὶ δʼ ἄλφιτα λευκὰ πάλυνον.</l>
<l>πολλὰ δὲ γουνούμην νεκύων ἀμενηνὰ κάρηνα,</l>
<l n="30">ἐλθὼν εἰς Ἰθάκην στεῖραν βοῦν,  ἥ τις ἀρίστη,</l>
<l>ῥέξειν ἐν μεγάροισι πυρήν τʼ ἐμπλησέμεν ἐσθλῶν,</l>
<l>Τειρεσίῃ δʼ ἀπάνευθεν ὄιν ἱερευσέμεν οἴῳ</l>
<l>παμμέλανʼ, ὃς μήλοισι μεταπρέπει ἡμετέροισι.</l>
<l>τοὺς δʼ ἐπεὶ εὐχωλῇσι λιτῇσί τε, ἔθνεα νεκρῶν,</l>
<l n="35">ἐλλισάμην,  τὰ δὲ μῆλα λαβὼν ἀπεδειροτόμησα</l>
<l>ἐς βόθρον, ῥέε δʼ αἷμα κελαινεφές· αἱ δʼ ἀγέροντο</l>
<l>ψυχαὶ ὑπὲξ Ἐρέβευς νεκύων κατατεθνηώτων.</l>
<l>νύμφαι τʼ ἠίθεοί τε πολύτλητοί τε γέροντες</l>
<l>παρθενικαί τʼ ἀταλαὶ νεοπενθέα θυμὸν ἔχουσαι,</l>
<l n="40">πολλοὶ δʼ οὐτάμενοι χαλκήρεσιν ἐγχείῃσιν,</l>
<l>ἄνδρες ἀρηίφατοι βεβροτωμένα τεύχεʼ ἔχοντες·</l>
<l>οἳ πολλοὶ περὶ βόθρον ἐφοίτων ἄλλοθεν ἄλλος</l>
<l>θεσπεσίῃ ἰαχῇ· ἐμὲ δὲ χλωρὸν δέος ᾕρει.</l>
<l>δὴ τότʼ ἔπειθʼ ἑτάροισιν ἐποτρύνας ἐκέλευσα</l>
<l n="45">μῆλα,  τὰ δὴ κατέκειτʼ ἐσφαγμένα νηλέι χαλκῷ,</l>
<l>δείραντας κατακῆαι, ἐπεύξασθαι δὲ θεοῖσιν,</l>
<l>ἰφθίμῳ τʼ Ἀΐδῃ καὶ ἐπαινῇ Περσεφονείῃ·</l>
<l>αὐτὸς δὲ ξίφος ὀξὺ ἐρυσσάμενος παρὰ μηροῦ</l>
<l>ἥμην, οὐδʼ εἴων νεκύων ἀμενηνὰ κάρηνα</l>
<l n="50">αἵματος ἆσσον ἴμεν,  πρὶν Τειρεσίαο πυθέσθαι.</l>
<milestone n="51" unit="card" ed="p"/>
<l>
<milestone unit="para" ed="P"/>πρώτη δὲ ψυχὴ Ἐλπήνορος ἦλθεν ἑταίρου·</l>
<l>οὐ γάρ πω ἐτέθαπτο ὑπὸ χθονὸς εὐρυοδείης·</l>
<l>σῶμα γὰρ ἐν Κίρκης μεγάρῳ κατελείπομεν ἡμεῖς</l>
<l>ἄκλαυτον καὶ ἄθαπτον, ἐπεὶ πόνος ἄλλος ἔπειγε.</l>
<l n="55">τὸν μὲν ἐγὼ δάκρυσα ἰδὼν ἐλέησά τε θυμῷ,</l>
<l>καί μιν φωνήσας ἔπεα πτερόεντα προσηύδων·</l>
<q direct="unspecified">
<l>
<milestone unit="para" ed="P"/>Ἐλπῆνορ, πῶς ἦλθες ὑπὸ ζόφον ἠερόεντα;</l>
<l>ἔφθης πεζὸς ἰὼν ἢ ἐγὼ σὺν νηὶ μελαίνῃ.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ οἰμώξας ἠμείβετο μύθῳ·</l>
<q direct="unspecified">
<l n="60">διογενὲς Λαερτιάδη,  πολυμήχανʼ Ὀδυσσεῦ,</l>
<l>ἆσέ με δαίμονος αἶσα κακὴ καὶ ἀθέσφατος οἶνος.</l>
<l>Κίρκης δʼ ἐν μεγάρῳ καταλέγμενος οὐκ ἐνόησα</l>
<l>ἄψορρον καταβῆναι ἰὼν ἐς κλίμακα μακρήν,</l>
<l>ἀλλὰ καταντικρὺ τέγεος πέσον· ἐκ δέ μοι αὐχὴν</l>
<l n="65">ἀστραγάλων ἐάγη,  ψυχὴ δʼ Ἄϊδόσδε κατῆλθε.</l>
<l>νῦν δέ σε τῶν ὄπιθεν γουνάζομαι, οὐ παρεόντων,</l>
<l>πρός τʼ ἀλόχου καὶ πατρός, ὅ σʼ ἔτρεφε τυτθὸν ἐόντα,</l>
<l>Τηλεμάχου θʼ, ὃν μοῦνον ἐνὶ μεγάροισιν ἔλειπες·</l>
<l>οἶδα γὰρ ὡς ἐνθένδε κιὼν δόμου ἐξ Ἀίδαο</l>
<l n="70">νῆσον ἐς Αἰαίην σχήσεις ἐυεργέα νῆα·</l>
<l>ἔνθα σʼ ἔπειτα, ἄναξ, κέλομαι μνήσασθαι ἐμεῖο.</l>
<l>μή μʼ ἄκλαυτον ἄθαπτον ἰὼν ὄπιθεν καταλείπειν</l>
<l>νοσφισθείς, μή τοί τι θεῶν μήνιμα γένωμαι,</l>
<l>ἀλλά με κακκῆαι σὺν τεύχεσιν, ἅσσα μοι ἔστιν,</l>
<l n="75">σῆμά τέ μοι χεῦαι πολιῆς ἐπὶ θινὶ θαλάσσης,</l>
<l>ἀνδρὸς δυστήνοιο καὶ ἐσσομένοισι πυθέσθαι.</l>
<l>ταῦτά τέ μοι τελέσαι πῆξαί τʼ ἐπὶ τύμβῳ ἐρετμόν,</l>
<l>τῷ καὶ ζωὸς ἔρεσσον ἐὼν μετʼ ἐμοῖς ἑτάροισιν.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l n="80">ταῦτά τοι,  ὦ δύστηνε, τελευτήσω τε καὶ ἔρξω.</l>
</q>
<l>
<milestone unit="para" ed="P"/>νῶι μὲν ὣς ἐπέεσσιν ἀμειβομένω στυγεροῖσιν</l>
<l>ἥμεθʼ, ἐγὼ μὲν ἄνευθεν ἐφʼ αἵματι φάσγανον ἴσχων,</l>
<l>εἴδωλον δʼ ἑτέρωθεν ἑταίρου πόλλʼ ἀγόρευεν·</l>
<l>
<milestone unit="para" ed="P"/>ἦλθε δʼ ἐπὶ ψυχὴ μητρὸς κατατεθνηυίης,</l>
<l n="85">Αὐτολύκου θυγάτηρ μεγαλήτορος Ἀντίκλεια,</l>
<l>τὴν ζωὴν κατέλειπον ἰὼν εἰς Ἴλιον ἱρήν.</l>
<l>τὴν μὲν ἐγὼ δάκρυσα ἰδὼν ἐλέησά τε θυμῷ·</l>
<l>ἀλλʼ οὐδʼ ὣς εἴων προτέρην, πυκινόν περ ἀχεύων,</l>
<l>αἵματος ἆσσον ἴμεν, πρὶν Τειρεσίαο πυθέσθαι.</l>
<l n="90">
<milestone unit="para" ed="P"/>ἦλθε δʼ ἐπὶ ψυχὴ Θηβαίου Τειρεσίαο</l>
<l>χρύσεον σκῆπτρον ἔχων, ἐμὲ δʼ ἔγνω καὶ προσέειπεν·</l>
<q direct="unspecified">
<l>διογενὲς Λαερτιάδη, πολυμήχανʼ Ὀδυσσεῦ,</l>
<l>τίπτʼ αὖτʼ, ὦ δύστηνε, λιπὼν φάος ἠελίοιο</l>
<l>ἤλυθες, ὄφρα ἴδῃ νέκυας καὶ ἀτερπέα χῶρον;</l>
<l n="95">ἀλλʼ ἀποχάζεο βόθρου,  ἄπισχε δὲ φάσγανον ὀξύ,</l>
<l>αἵματος ὄφρα πίω καί τοι νημερτέα εἴπω.</l>
</q>
<milestone n="97" unit="card" ed="p"/>
<l>
<milestone unit="para" ed="P"/>ὣς φάτʼ, ἐγὼ δʼ ἀναχασσάμενος ξίφος ἀργυρόηλον</l>
<l>κουλεῷ ἐγκατέπηξʼ. ὁ δʼ ἐπεὶ πίεν αἷμα κελαινόν,</l>
<l>καὶ τότε δή μʼ ἐπέεσσι προσηύδα μάντις ἀμύμων·</l>
<q direct="unspecified">
<l n="100">
<milestone unit="para" ed="P"/>νόστον δίζηαι μελιηδέα,  φαίδιμʼ Ὀδυσσεῦ·</l>
<l>τὸν δέ τοι ἀργαλέον θήσει θεός· οὐ γὰρ ὀίω</l>
<l>λήσειν ἐννοσίγαιον, ὅ τοι κότον ἔνθετο θυμῷ</l>
<l>χωόμενος ὅτι οἱ υἱὸν φίλον ἐξαλάωσας.</l>
<l>ἀλλʼ ἔτι μέν κε καὶ ὣς κακά περ πάσχοντες ἵκοισθε,</l>
<l n="105">αἴ κʼ ἐθέλῃς σὸν θυμὸν ἐρυκακέειν καὶ ἑταίρων,</l>
<l>ὁππότε κε πρῶτον πελάσῃς ἐυεργέα νῆα</l>
<l>Θρινακίῃ νήσῳ, προφυγὼν ἰοειδέα πόντον,</l>
<l>βοσκομένας δʼ εὕρητε βόας καὶ ἴφια μῆλα</l>
<l>Ἠελίου, ὃς πάντʼ ἐφορᾷ καὶ πάντʼ ἐπακούει.</l>
<l n="110">τὰς εἰ μέν κʼ ἀσινέας ἐάᾳς νόστου τε μέδηαι,</l>
<l>καί κεν ἔτʼ εἰς Ἰθάκην κακά περ πάσχοντες ἵκοισθε·</l>
<l>εἰ δέ κε σίνηαι, τότε τοι τεκμαίρομʼ ὄλεθρον,</l>
<l>νηί τε καὶ ἑτάροις. αὐτὸς δʼ εἴ πέρ κεν ἀλύξῃς,</l>
<l>ὀψὲ κακῶς νεῖαι, ὀλέσας ἄπο πάντας ἑταίρους,</l>
<l n="115">νηὸς ἐπʼ ἀλλοτρίης· δήεις δʼ ἐν πήματα οἴκῳ,</l>
<l>ἄνδρας ὑπερφιάλους, οἵ τοι βίοτον κατέδουσι</l>
<l>μνώμενοι ἀντιθέην ἄλοχον καὶ ἕδνα διδόντες.</l>
<l>ἀλλʼ ἦ τοι κείνων γε βίας ἀποτίσεαι ἐλθών·</l>
<l>αὐτὰρ ἐπὴν μνηστῆρας ἐνὶ μεγάροισι τεοῖσι</l>
<l n="120">κτείνῃς ἠὲ δόλῳ ἢ ἀμφαδὸν ὀξέι χαλκῷ,</l>
<l>ἔρχεσθαι δὴ ἔπειτα λαβὼν ἐυῆρες ἐρετμόν,</l>
<l>εἰς ὅ κε τοὺς ἀφίκηαι οἳ οὐκ ἴσασι θάλασσαν</l>
<l>ἀνέρες, οὐδέ θʼ ἅλεσσι μεμιγμένον εἶδαρ ἔδουσιν·</l>
<l>οὐδʼ ἄρα τοί γʼ ἴσασι νέας φοινικοπαρῄους</l>
<l n="125">οὐδʼ ἐυήρεʼ ἐρετμά,  τά τε πτερὰ νηυσὶ πέλονται.</l>
<l>σῆμα δέ τοι ἐρέω μάλʼ ἀριφραδές, οὐδέ σε λήσει·</l>
<l>ὁππότε κεν δή τοι συμβλήμενος ἄλλος ὁδίτης</l>
<l>φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</l>
<l>καὶ τότε δὴ γαίῃ πήξας ἐυῆρες ἐρετμόν,</l>
<l n="130">ῥέξας ἱερὰ καλὰ Ποσειδάωνι ἄνακτι,</l>
<l>ἀρνειὸν ταῦρόν τε συῶν τʼ ἐπιβήτορα κάπρον,</l>
<l>οἴκαδʼ ἀποστείχειν ἔρδειν θʼ ἱερᾶς ἑκατόμβας</l>
<l>ἀθανάτοισι θεοῖσι, τοὶ οὐρανὸν εὐρὺν ἔχουσι,</l>
<l>πᾶσι μάλʼ ἑξείης. θάνατος δέ τοι ἐξ ἁλὸς αὐτῷ</l>
<l n="135">ἀβληχρὸς μάλα τοῖος ἐλεύσεται,  ὅς κέ σε πέφνῃ</l>
<l>γήραι ὕπο λιπαρῷ ἀρημένον· ἀμφὶ δὲ λαοὶ</l>
<l>ὄλβιοι ἔσσονται. τὰ δέ τοι νημερτέα εἴρω.</l>
</q>
<milestone n="138" unit="card" ed="p"/>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>Τειρεσίη, τὰ μὲν ἄρ που ἐπέκλωσαν θεοὶ αὐτοί.</l>
<l n="140">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
<l>μητρὸς τήνδʼ ὁρόω ψυχὴν κατατεθνηυίης·</l>
<l>ἡ δʼ ἀκέουσʼ ἧσται σχεδὸν αἵματος, οὐδʼ ἑὸν υἱὸν</l>
<l>ἔτλη ἐσάντα ἰδεῖν οὐδὲ προτιμυθήσασθαι.</l>
<l>εἰπέ, ἄναξ, πῶς κέν με ἀναγνοίη τὸν ἐόντα;</l>
</q>
<l n="145">
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·</l>
<q direct="unspecified">
<l>ῥηΐδιόν τοι ἔπος ἐρέω καὶ ἐπὶ φρεσὶ θήσω.</l>
<l>ὅν τινα μέν κεν ἐᾷς νεκύων κατατεθνηώτων</l>
<l>αἵματος ἆσσον ἴμεν, ὁ δέ τοι νημερτὲς ἐνίψει·</l>
<l>ᾧ δέ κʼ ἐπιφθονέῃς, ὁ δέ τοι πάλιν εἶσιν ὀπίσσω.</l>
</q>
<l n="150">
<milestone unit="para" ed="P"/>ὣς φαμένη ψυχὴ μὲν ἔβη δόμον Ἄϊδος εἴσω</l>
<l>Τειρεσίαο ἄνακτος, ἐπεὶ κατὰ θέσφατʼ ἔλεξεν·</l>
<l>αὐτὰρ ἐγὼν αὐτοῦ μένον ἔμπεδον, ὄφρʼ ἐπὶ μήτηρ</l>
<l>ἤλυθε καὶ πίεν αἷμα κελαινεφές· αὐτίκα δʼ ἔγνω,</l>
<l>καί μʼ ὀλοφυρομένη ἔπεα πτερόεντα προσηύδα·</l>
<q direct="unspecified">
<l n="155">
<milestone unit="para" ed="P"/>τέκνον ἐμόν,  πῶς ἦλθες ὑπὸ ζόφον ἠερόεντα</l>
<l>ζωὸς ἐών; χαλεπὸν δὲ τάδε ζωοῖσιν ὁρᾶσθαι.</l>
<l>μέσσῳ γὰρ μεγάλοι ποταμοὶ καὶ δεινὰ ῥέεθρα,</l>
<l>Ὠκεανὸς μὲν πρῶτα, τὸν οὔ πως ἔστι περῆσαι</l>
<l>πεζὸν ἐόντʼ, ἢν μή τις ἔχῃ ἐυεργέα νῆα.</l>
<l n="160">ἦ νῦν δὴ Τροίηθεν ἀλώμενος ἐνθάδʼ ἱκάνεις</l>
<l>νηί τε καὶ ἑτάροισι πολὺν χρόνον; οὐδέ πω ἦλθες</l>
<l>εἰς Ἰθάκην, οὐδʼ εἶδες ἐνὶ μεγάροισι γυναῖκα;</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>μῆτερ ἐμή, χρειώ με κατήγαγεν εἰς Ἀίδαο</l>
<l n="165">ψυχῇ χρησόμενον Θηβαίου Τειρεσίαο·</l>
<l>οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς</l>
<l>γῆς ἐπέβην, ἀλλʼ αἰὲν ἔχων ἀλάλημαι ὀιζύν,</l>
<l>ἐξ οὗ τὰ πρώτισθʼ ἑπόμην Ἀγαμέμνονι δίῳ</l>
<l>Ἴλιον εἰς ἐύπωλον, ἵνα Τρώεσσι μαχοίμην.</l>
<l n="170">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
<l>τίς νύ σε κὴρ ἐδάμασσε τανηλεγέος θανάτοιο;</l>
<l>ἦ δολιχὴ νοῦσος, ἦ Ἄρτεμις ἰοχέαιρα</l>
<l>οἷς ἀγανοῖς βελέεσσιν ἐποιχομένη κατέπεφνεν;</l>
<l>εἰπὲ δέ μοι πατρός τε καὶ υἱέος, ὃν κατέλειπον,</l>
<l n="175">ἢ ἔτι πὰρ κείνοισιν ἐμὸν γέρας,  ἦέ τις ἤδη</l>
<l>ἀνδρῶν ἄλλος ἔχει, ἐμὲ δʼ οὐκέτι φασὶ νέεσθαι.</l>
<l>εἰπὲ δέ μοι μνηστῆς ἀλόχου βουλήν τε νόον τε,</l>
<l>ἠὲ μένει παρὰ παιδὶ καὶ ἔμπεδα πάντα φυλάσσει</l>
<l>ἦ ἤδη μιν ἔγημεν Ἀχαιῶν ὅς τις ἄριστος.</l>
</q>
<milestone n="180" unit="card" ed="p"/>
<l n="180">
<milestone unit="para" ed="P"/>ὣς ἐφάμην,  ἡ δʼ αὐτίκʼ ἀμείβετο πότνια μήτηρ·</l>
<q direct="unspecified">
<l>καὶ λίην κείνη γε μένει τετληότι θυμῷ</l>
<l>σοῖσιν ἐνὶ μεγάροισιν· ὀιζυραὶ δέ οἱ αἰεὶ</l>
<l>φθίνουσιν νύκτες τε καὶ ἤματα δάκρυ χεούσῃ.</l>
<l>σὸν δʼ οὔ πώ τις ἔχει καλὸν γέρας, ἀλλὰ ἕκηλος</l>
<l n="185">Τηλέμαχος τεμένεα νέμεται καὶ δαῖτας ἐίσας</l>
<l>δαίνυται, ἃς ἐπέοικε δικασπόλον ἄνδρʼ ἀλεγύνειν·</l>
<l>πάντες γὰρ καλέουσι. πατὴρ δὲ σὸς αὐτόθι μίμνει</l>
<l>ἀγρῷ, οὐδὲ πόλινδε κατέρχεται. οὐδέ οἱ εὐναὶ</l>
<l>δέμνια καὶ χλαῖναι καὶ ῥήγεα σιγαλόεντα,</l>
<l n="190">ἀλλʼ ὅ γε χεῖμα μὲν εὕδει ὅθι δμῶες ἐνὶ οἴκῳ,</l>
<l>ἐν κόνι ἄγχι πυρός, κακὰ δὲ χροῒ εἵματα εἷται·</l>
<l>αὐτὰρ ἐπὴν ἔλθῃσι θέρος τεθαλυῖά τʼ ὀπώρη,</l>
<l>πάντῃ οἱ κατὰ γουνὸν ἀλωῆς οἰνοπέδοιο</l>
<l>φύλλων κεκλιμένων χθαμαλαὶ βεβλήαται εὐναί.</l>
<l n="195">ἔνθʼ ὅ γε κεῖτʼ ἀχέων,  μέγα δὲ φρεσὶ πένθος ἀέξει</l>
<l>σὸν νόστον ποθέων, χαλεπὸν δʼ ἐπὶ γῆρας ἱκάνει.</l>
<l>οὕτω γὰρ καὶ ἐγὼν ὀλόμην καὶ πότμον ἐπέσπον·</l>
<l>οὔτʼ ἐμέ γʼ ἐν μεγάροισιν ἐύσκοπος ἰοχέαιρα</l>
<l>οἷς ἀγανοῖς βελέεσσιν ἐποιχομένη κατέπεφνεν,</l>
<l n="200">οὔτε τις οὖν μοι νοῦσος ἐπήλυθεν,  ἥ τε μάλιστα</l>
<l>τηκεδόνι στυγερῇ μελέων ἐξείλετο θυμόν·</l>
<l>ἀλλά με σός τε πόθος σά τε μήδεα, φαίδιμʼ Ὀδυσσεῦ,</l>
<l>σή τʼ ἀγανοφροσύνη μελιηδέα θυμὸν ἀπηύρα.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ γʼ ἔθελον φρεσὶ μερμηρίξας</l>
<l n="205">μητρὸς ἐμῆς ψυχὴν ἑλέειν κατατεθνηυίης.</l>
<l>τρὶς μὲν ἐφωρμήθην, ἑλέειν τέ με θυμὸς ἀνώγει,</l>
<l>τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ</l>
<l>ἔπτατʼ. ἐμοὶ δʼ ἄχος ὀξὺ γενέσκετο κηρόθι μᾶλλον,</l>
<l>καί μιν φωνήσας ἔπεα πτερόεντα προσηύδων·</l>
<q direct="unspecified">
<l n="210">
<milestone unit="para" ed="P"/>μῆτερ ἐμή,  τί νύ μʼ οὐ μίμνεις ἑλέειν μεμαῶτα,</l>
<l>ὄφρα καὶ εἰν Ἀίδαο φίλας περὶ χεῖρε βαλόντε</l>
<l>ἀμφοτέρω κρυεροῖο τεταρπώμεσθα γόοιο;</l>
<l>ἦ τί μοι εἴδωλον τόδʼ ἀγαυὴ Περσεφόνεια</l>
<l>ὤτρυνʼ, ὄφρʼ ἔτι μᾶλλον ὀδυρόμενος στεναχίζω;</l>
</q>
<l n="215">
<milestone unit="para" ed="P"/>ὣς ἐφάμην,  ἡ δʼ αὐτίκʼ ἀμείβετο πότνια μήτηρ·</l>
<q direct="unspecified">
<l>ὤ μοι, τέκνον ἐμόν, περὶ πάντων κάμμορε φωτῶν,</l>
<l>οὔ τί σε Περσεφόνεια Διὸς θυγάτηρ ἀπαφίσκει,</l>
<l>ἀλλʼ αὕτη δίκη ἐστὶ βροτῶν, ὅτε τίς κε θάνῃσιν·</l>
<l>οὐ γὰρ ἔτι σάρκας τε καὶ ὀστέα ἶνες ἔχουσιν,</l>
<l n="220">ἀλλὰ τὰ μέν τε πυρὸς κρατερὸν μένος αἰθομένοιο</l>
<l>δαμνᾷ, ἐπεί κε πρῶτα λίπῃ λεύκʼ ὀστέα θυμός,</l>
<l>ψυχὴ δʼ ἠύτʼ ὄνειρος ἀποπταμένη πεπότηται.</l>
<l>ἀλλὰ φόωσδε τάχιστα λιλαίεο· ταῦτα δὲ πάντα</l>
<l>ἴσθʼ, ἵνα καὶ μετόπισθε τεῇ εἴπῃσθα γυναικί.</l>
</q>
<milestone n="225" unit="card" ed="p"/>
<l n="225">
<milestone unit="para" ed="P"/>νῶι μὲν ὣς ἐπέεσσιν ἀμειβόμεθʼ,  αἱ δὲ γυναῖκες</l>
<l>ἤλυθον, ὤτρυνεν γὰρ ἀγαυὴ Περσεφόνεια,</l>
<l>ὅσσαι ἀριστήων ἄλοχοι ἔσαν ἠδὲ θύγατρες.</l>
<l>αἱ δʼ ἀμφʼ αἷμα κελαινὸν ἀολλέες ἠγερέθοντο,</l>
<l>αὐτὰρ ἐγὼ βούλευον ὅπως ἐρέοιμι ἑκάστην.</l>
<l n="230">ἥδε δέ μοι κατὰ θυμὸν ἀρίστη φαίνετο βουλή·</l>
<l>σπασσάμενος τανύηκες ἄορ παχέος παρὰ μηροῦ</l>
<l>οὐκ εἴων πίνειν ἅμα πάσας αἷμα κελαινόν.</l>
<l>αἱ δὲ προμνηστῖναι ἐπήισαν, ἠδὲ ἑκάστη</l>
<l>ὃν γόνον ἐξαγόρευεν· ἐγὼ δʼ ἐρέεινον ἁπάσας.</l>
<l n="235">
<milestone unit="para" ed="P"/>ἔνθʼ ἦ τοι πρώτην Τυρὼ ἴδον εὐπατέρειαν,</l>
<l>ἣ φάτο Σαλμωνῆος ἀμύμονος ἔκγονος εἶναι,</l>
<l>φῆ δὲ Κρηθῆος γυνὴ ἔμμεναι Αἰολίδαο·</l>
<l>ἣ ποταμοῦ ἠράσσατʼ Ἐνιπῆος θείοιο,</l>
<l>ὃς πολὺ κάλλιστος ποταμῶν ἐπὶ γαῖαν ἵησι,</l>
<l n="240">καί ῥʼ ἐπʼ Ἐνιπῆος πωλέσκετο καλὰ ῥέεθρα.</l>
<l>τῷ δʼ ἄρα εἰσάμενος γαιήοχος ἐννοσίγαιος</l>
<l>ἐν προχοῇς ποταμοῦ παρελέξατο δινήεντος·</l>
<l>πορφύρεον δʼ ἄρα κῦμα περιστάθη, οὔρεϊ ἶσον,</l>
<l>κυρτωθέν, κρύψεν δὲ θεὸν θνητήν τε γυναῖκα.</l>
<l n="245">λῦσε δὲ παρθενίην ζώνην,  κατὰ δʼ ὕπνον ἔχευεν.</l>
<l>αὐτὰρ ἐπεί ῥʼ ἐτέλεσσε θεὸς φιλοτήσια ἔργα,</l>
<l>ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>
<milestone unit="para" ed="P"/>χαῖρε, γύναι, φιλότητι· περιπλομένου δʼ ἐνιαυτοῦ</l>
<l>τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ</l>
<l n="250">ἀθανάτων· σὺ δὲ τοὺς κομέειν ἀτιταλλέμεναί τε.</l>
<l>νῦν δʼ ἔρχευ πρὸς δῶμα, καὶ ἴσχεο μηδʼ ὀνομήνῃς·</l>
<l>αὐτὰρ ἐγώ τοί εἰμι Ποσειδάων ἐνοσίχθων.</l>
</q>
<l>
<milestone unit="para" ed="P"/>ὣς εἰπὼν ὑπὸ πόντον ἐδύσετο κυμαίνοντα.</l>
<l>ἡ δʼ ὑποκυσαμένη Πελίην τέκε καὶ Νηλῆα,</l>
<l n="255">τὼ κρατερὼ θεράποντε Διὸς μεγάλοιο γενέσθην</l>
<l>ἀμφοτέρω· Πελίης μὲν ἐν εὐρυχόρῳ Ἰαωλκῷ</l>
<l>ναῖε πολύρρηνος, ὁ δʼ ἄρʼ ἐν Πύλῳ ἠμαθόεντι.</l>
<l>τοὺς δʼ ἑτέρους Κρηθῆι τέκεν βασίλεια γυναικῶν,</l>
<l>Αἴσονά τʼ ἠδὲ Φέρητʼ Ἀμυθάονά θʼ ἱππιοχάρμην.</l>
<l n="260">
<milestone unit="para" ed="P"/>τὴν δὲ μετʼ Ἀντιόπην ἴδον,  Ἀσωποῖο θύγατρα,</l>
<l>ἣ δὴ καὶ Διὸς εὔχετʼ ἐν ἀγκοίνῃσιν ἰαῦσαι,</l>
<l>καί ῥʼ ἔτεκεν δύο παῖδʼ, Ἀμφίονά τε Ζῆθόν τε,</l>
<l>οἳ πρῶτοι Θήβης ἕδος ἔκτισαν ἑπταπύλοιο,</l>
<l>πύργωσάν τʼ, ἐπεὶ οὐ μὲν ἀπύργωτόν γʼ ἐδύναντο</l>
<l n="265">ναιέμεν εὐρύχορον Θήβην,  κρατερώ περ ἐόντε.</l>
<l>
<milestone unit="para" ed="P"/>τὴν δὲ μετʼ Ἀλκμήνην ἴδον, Ἀμφιτρύωνος ἄκοιτιν,</l>
<l>ἥ ῥʼ Ἡρακλῆα θρασυμέμνονα θυμολέοντα</l>
<l>γείνατʼ ἐν ἀγκοίνῃσι Διὸς μεγάλοιο μιγεῖσα·</l>
<l>καὶ Μεγάρην, Κρείοντος ὑπερθύμοιο θύγατρα,</l>
<l n="270">τὴν ἔχεν Ἀμφιτρύωνος υἱὸς μένος αἰὲν ἀτειρής.</l>
<milestone n="271" unit="card" ed="p"/>
<l>
<milestone unit="para" ed="P"/>μητέρα τʼ Οἰδιπόδαο ἴδον, καλὴν Ἐπικάστην,</l>
<l>ἣ μέγα ἔργον ἔρεξεν ἀιδρείῃσι νόοιο</l>
<l>γημαμένη ᾧ υἷι· ὁ δʼ ὃν πατέρʼ ἐξεναρίξας</l>
<l>γῆμεν· ἄφαρ δʼ ἀνάπυστα θεοὶ θέσαν ἀνθρώποισιν.</l>
<l n="275">ἀλλʼ ὁ μὲν ἐν Θήβῃ πολυηράτῳ ἄλγεα πάσχων</l>
<l>Καδμείων ἤνασσε θεῶν ὀλοὰς διὰ βουλάς·</l>
<l>ἡ δʼ ἔβη εἰς Ἀίδαο πυλάρταο κρατεροῖο,</l>
<l>ἁψαμένη βρόχον αἰπὺν ἀφʼ ὑψηλοῖο μελάθρου,</l>
<l>ᾧ ἄχεϊ σχομένη· τῷ δʼ ἄλγεα κάλλιπʼ ὀπίσσω</l>
<l n="280">πολλὰ μάλʼ,  ὅσσα τε μητρὸς Ἐρινύες ἐκτελέουσιν.</l>
<l>
<milestone unit="para" ed="P"/>καὶ Χλῶριν εἶδον περικαλλέα, τήν ποτε Νηλεὺς</l>
<l>γῆμεν ἑὸν διὰ κάλλος, ἐπεὶ πόρε μυρία ἕδνα,</l>
<l>ὁπλοτάτην κούρην Ἀμφίονος Ἰασίδαο,</l>
<l>ὅς ποτʼ ἐν Ὀρχομενῷ Μινυείῳ ἶφι ἄνασσεν·</l>
<l n="285">ἡ δὲ Πύλου βασίλευε,  τέκεν δέ οἱ ἀγλαὰ τέκνα,</l>
<l>Νέστορά τε Χρόνιον τε Περικλύμενόν τʼ ἀγέρωχον.</l>
<l>τοῖσι δʼ ἐπʼ ἰφθίμην Πηρὼ τέκε, θαῦμα βροτοῖσι,</l>
<l>τὴν πάντες μνώοντο περικτίται· οὐδʼ ἄρα Νηλεὺς</l>
<l>τῷ ἐδίδου ὃς μὴ ἕλικας βόας εὐρυμετώπους</l>
<l n="290">ἐκ Φυλάκης ἐλάσειε βίης Ἰφικληείης</l>
<l>ἀργαλέας· τὰς δʼ οἶος ὑπέσχετο μάντις ἀμύμων</l>
<l>ἐξελάαν· χαλεπὴ δὲ θεοῦ κατὰ μοῖρα πέδησε,</l>
<l>δεσμοί τʼ ἀργαλέοι καὶ βουκόλοι ἀγροιῶται.</l>
<l>ἀλλʼ ὅτε δὴ μῆνές τε καὶ ἡμέραι ἐξετελεῦντο</l>
<l n="295">ἂψ περιτελλομένου ἔτεος καὶ ἐπήλυθον ὧραι,</l>
<l>καὶ τότε δή μιν ἔλυσε βίη Ἰφικληείη,</l>
<l>θέσφατα πάντʼ εἰπόντα· Διὸς δʼ ἐτελείετο βουλή.</l>
<l>
<milestone unit="para" ed="P"/>καὶ Λήδην εἶδον, τὴν Τυνδαρέου παράκοιτιν,</l>
<l>ἥ ῥʼ ὑπὸ Τυνδαρέῳ κρατερόφρονε γείνατο παῖδε,</l>
<l n="300">Κάστορά θʼ ἱππόδαμον καὶ πὺξ ἀγαθὸν Πολυδεύκεα,</l>
<l>τοὺς ἄμφω ζωοὺς κατέχει φυσίζοος αἶα·</l>
<l>οἳ καὶ νέρθεν γῆς τιμὴν πρὸς Ζηνὸς ἔχοντες</l>
<l>ἄλλοτε μὲν ζώουσʼ ἑτερήμεροι, ἄλλοτε δʼ αὖτε</l>
<l>τεθνᾶσιν· τιμὴν δὲ λελόγχασιν ἶσα θεοῖσι.</l>
<l n="305">
<milestone unit="para" ed="P"/>τὴν δὲ μετʼ Ἰφιμέδειαν,  Ἀλωῆος παράκοιτιν</l>
<l>εἴσιδον, ἣ δὴ φάσκε Ποσειδάωνι μιγῆναι,</l>
<l>καί ῥʼ ἔτεκεν δύο παῖδε, μινυνθαδίω δʼ ἐγενέσθην,</l>
<l>Ὦτόν τʼ ἀντίθεον τηλεκλειτόν τʼ Ἐφιάλτην,</l>
<l>οὓς δὴ μηκίστους θρέψε ζείδωρος ἄρουρα</l>
<l n="310">καὶ πολὺ καλλίστους μετά γε κλυτὸν Ὠρίωνα·</l>
<l>ἐννέωροι γὰρ τοί γε καὶ ἐννεαπήχεες ἦσαν</l>
<l>εὖρος, ἀτὰρ μῆκός γε γενέσθην ἐννεόργυιοι.</l>
<l>οἵ ῥα καὶ ἀθανάτοισιν ἀπειλήτην ἐν Ὀλύμπῳ</l>
<l>φυλόπιδα στήσειν πολυάικος πολέμοιο.</l>
<l n="315">Ὄσσαν ἐπʼ Οὐλύμπῳ μέμασαν θέμεν, αὐτὰρ ἐπʼ Ὄσσῃ</l>
<l>Πήλιον εἰνοσίφυλλον,  ἵνʼ οὐρανὸς ἀμβατὸς εἴη.</l>
<l>καί νύ κεν ἐξετέλεσσαν, εἰ ἥβης μέτρον ἵκοντο·</l>
<l>ἀλλʼ ὄλεσεν Διὸς υἱός, ὃν ἠύκομος τέκε Λητώ,</l>
<l>ἀμφοτέρω, πρίν σφωιν ὑπὸ κροτάφοισιν ἰούλους</l>
<l n="320">ἀνθῆσαι πυκάσαι τε γένυς ἐυανθέι λάχνῃ.</l>
<milestone n="321" unit="card" ed="p"/>
<l>
<milestone unit="para" ed="P"/>Φαίδρην τε Πρόκριν τε ἴδον καλήν τʼ Ἀριάδνην,</l>
<l>κούρην Μίνωος ὀλοόφρονος, ἥν ποτε Θησεὺς</l>
<l>ἐκ Κρήτης ἐς γουνὸν Ἀθηνάων ἱεράων</l>
<l>ἦγε μέν, οὐδʼ ἀπόνητο· πάρος δέ μιν Ἄρτεμις ἔκτα</l>
<l n="325">Δίῃ ἐν ἀμφιρύτῃ Διονύσου μαρτυρίῃσιν.</l>
<l>
<milestone unit="para" ed="P"/>Μαῖράν τε Κλυμένην τε ἴδον στυγερήν τʼ Ἐριφύλην,</l>
<l>ἣ χρυσὸν φίλου ἀνδρὸς ἐδέξατο τιμήεντα.</l>
<l>πάσας δʼ οὐκ ἂν ἐγὼ μυθήσομαι οὐδʼ ὀνομήνω,</l>
<l>ὅσσας ἡρώων ἀλόχους ἴδον ἠδὲ θύγατρας·</l>
<l n="330">πρὶν γάρ κεν καὶ νὺξ φθῖτʼ ἄμβροτος.  ἀλλὰ καὶ ὥρη</l>
<l>εὕδειν, ἢ ἐπὶ νῆα θοὴν ἐλθόντʼ ἐς ἑταίρους</l>
<l>ἢ αὐτοῦ· πομπὴ δὲ θεοῖς ὑμῖν τε μελήσει.</l>
</q>
<q direct="unspecified">
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ,</l>
<l>κηληθμῷ δʼ ἔσχοντο κατὰ μέγαρα σκιόεντα.</l>
<l n="335">τοῖσιν δʼ Ἀρήτη λευκώλενος ἤρχετο μύθων.</l>
<l>
<milestone unit="para" ed="P"/>Φαίηκες, πῶς ὔμμιν ἀνὴρ ὅδε φαίνεται εἶναι</l>
<l>εἶδός τε μέγεθός τε ἰδὲ φρένας ἔνδον ἐίσας;</l>
<l>ξεῖνος δʼ αὖτʼ ἐμός ἐστιν, ἕκαστος δʼ ἔμμορε τιμῆς·</l>
<l>τῷ μὴ ἐπειγόμενοι ἀποπέμπετε, μηδὲ τὰ δῶρα</l>
<l n="340">οὕτω χρηίζοντι κολούετε· πολλὰ γὰρ ὑμῖν</l>
<l>κτήματʼ ἐνὶ μεγάροισι θεῶν ἰότητι κέονται.</l>
</q>
<l>
<milestone unit="para" ed="P"/>τοῖσι δὲ καὶ μετέειπε γέρων ἥρως Ἐχένηος,</l>
<l>ὃς δὴ Φαιήκων ἀνδρῶν προγενέστερος ἦεν·</l>
<q direct="unspecified">
<l>ὦ φίλοι, οὐ μὰν ἧμιν ἀπὸ σκοποῦ οὐδʼ ἀπὸ δόξης</l>
<l n="345">μυθεῖται βασίλεια περίφρων· ἀλλὰ πίθεσθε.</l>
<l>Ἀλκινόου δʼ ἐκ τοῦδʼ ἔχεται ἔργον τε ἔπος τε.</l>
</q>
<l>
<milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
<q direct="unspecified">
<l>τοῦτο μὲν οὕτω δὴ ἔσται ἔπος, αἴ κεν ἐγώ γε</l>
<l>ζωὸς Φαιήκεσσι φιληρέτμοισιν ἀνάσσω·</l>
<l n="350">ξεῖνος δὲ τλήτω μάλα περ νόστοιο χατίζων</l>
<l>ἔμπης οὖν ἐπιμεῖναι ἐς αὔριον, εἰς ὅ κε πᾶσαν</l>
<l>δωτίνην τελέσω· πομπὴ δʼ ἄνδρεσσι μελήσει</l>
<l>πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ δήμῳ.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="355">Ἀλκίνοε κρεῖον,  πάντων ἀριδείκετε λαῶν,</l>
<l>εἴ με καὶ εἰς ἐνιαυτὸν ἀνώγοιτʼ αὐτόθι μίμνειν,</l>
<l>πομπὴν δʼ ὀτρύνοιτε καὶ ἀγλαὰ δῶρα διδοῖτε,</l>
<l>καὶ κε τὸ βουλοίμην, καί κεν πολὺ κέρδιον εἴη,</l>
<l>πλειοτέρῃ σὺν χειρὶ φίλην ἐς πατρίδʼ ἱκέσθαι·</l>
<l n="360">καί κʼ αἰδοιότερος καὶ φίλτερος ἀνδράσιν εἴην</l>
<l>πᾶσιν, ὅσοι μʼ Ἰθάκηνδε ἰδοίατο νοστήσαντα.</l>
</q>
<milestone n="361" unit="card" ed="p"/>
<l>
<milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
<q direct="unspecified">
<l>ὦ Ὀδυσεῦ, τὸ μὲν οὔ τί σʼ ἐίσκομεν εἰσορόωντες,</l>
<l>ἠπεροπῆά τʼ ἔμεν καὶ ἐπίκλοπον, οἷά τε πολλοὺς</l>
<l n="365">βόσκει γαῖα μέλαινα πολυσπερέας ἀνθρώπους,</l>
<l>ψεύδεά τʼ ἀρτύνοντας ὅθεν κέ τις οὐδὲ ἴδοιτο·</l>
<l>σοὶ δʼ ἔπι μὲν μορφὴ ἐπέων, ἔνι δὲ φρένες ἐσθλαί.</l>
<l>μῦθον δʼ ὡς ὅτʼ ἀοιδὸς ἐπισταμένως κατέλεξας,</l>
<l>πάντων τʼ Ἀργείων σέο τʼ αὐτοῦ κήδεα λυγρά.</l>
<l n="370">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>εἴ τινας ἀντιθέων ἑτάρων ἴδες, οἵ τοι ἅμʼ αὐτῷ</l>
<l>Ἴλιον εἰς ἅμʼ ἕποντο καὶ αὐτοῦ πότμον ἐπέσπον.</l>
<l>νὺξ δʼ ἥδε μάλα μακρή, ἀθέσφατος· οὐδέ πω ὥρη</l>
<l>εὕδειν ἐν μεγάρῳ, σὺ δέ μοι λέγε θέσκελα ἔργα.</l>
<l n="375">καί κεν ἐς ἠῶ δῖαν ἀνασχοίμην,  ὅτε μοι σὺ</l>
<l>τλαίης ἐν μεγάρῳ τὰ σὰ κήδεα μυθήσασθαι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Ἀλκίνοε κρεῖον, πάντων ἀριδείκετε λαῶν,</l>
<l>ὥρη μὲν πολέων μύθων, ὥρη δὲ καὶ ὕπνου·</l>
<l n="380">εἰ δʼ ἔτʼ ἀκουέμεναί γε λιλαίεαι,  οὐκ ἂν ἐγώ γε</l>
<l>τούτων σοι φθονέοιμι καὶ οἰκτρότερʼ ἄλλʼ ἀγορεύειν,</l>
<l>κήδεʼ ἐμῶν ἑτάρων, οἳ δὴ μετόπισθεν ὄλοντο,</l>
<l>οἳ Τρώων μὲν ὑπεξέφυγον στονόεσσαν ἀυτήν,</l>
<l>ἐν νόστῳ δʼ ἀπόλοντο κακῆς ἰότητι γυναικός.</l>
<l n="385">
<milestone unit="para" ed="P"/>αὐτὰρ ἐπεὶ ψυχὰς μὲν ἀπεσκέδασʼ ἄλλυδις ἄλλῃ</l>
<l>ἁγνὴ Περσεφόνεια γυναικῶν θηλυτεράων,</l>
<l>ἦλθε δʼ ἐπὶ ψυχὴ Ἀγαμέμνονος Ἀτρεΐδαο</l>
<l>ἀχνυμένη· περὶ δʼ ἄλλαι ἀγηγέραθʼ, ὅσσοι ἅμʼ αὐτῷ</l>
<l>οἴκῳ ἐν Αἰγίσθοιο θάνον καὶ πότμον ἐπέσπον.</l>
<l n="390">ἔγνω δʼ αἶψʼ ἔμʼ ἐκεῖνος,  ἐπεὶ πίεν αἷμα κελαινόν·</l>
<l>κλαῖε δʼ ὅ γε λιγέως, θαλερὸν κατὰ δάκρυον εἴβων,</l>
<l>πιτνὰς εἰς ἐμὲ χεῖρας, ὀρέξασθαι μενεαίνων·</l>
<l>ἀλλʼ οὐ γάρ οἱ ἔτʼ ἦν ἲς ἔμπεδος οὐδέ τι κῖκυς,</l>
<l>οἵη περ πάρος ἔσκεν ἐνὶ γναμπτοῖσι μέλεσσι.</l>
<l n="395">
<milestone unit="para" ed="P"/>τὸν μὲν ἐγὼ δάκρυσα ἰδὼν ἐλέησά τε θυμῷ,</l>
<l>καί μιν φωνήσας ἔπεα πτερόεντα προσηύδων·</l>
<q direct="unspecified">
<l>Ἀτρεΐδη κύδιστε, ἄναξ ἀνδρῶν Ἀγάμεμνον,</l>
<l>τίς νύ σε κὴρ ἐδάμασσε τανηλεγέος θανάτοιο;</l>
<l>ἦε σέ γʼ ἐν νήεσσι Ποσειδάων ἐδάμασσεν</l>
<l n="400">ὄρσας ἀργαλέων ἀνέμων ἀμέγαρτον ἀυτμήν;</l>
<l>ἦέ σʼ ἀνάρσιοι ἄνδρες ἐδηλήσαντʼ ἐπὶ χέρσου</l>
<l>βοῦς περιταμνόμενον ἠδʼ οἰῶν πώεα καλά,</l>
<l>ἠὲ περὶ πτόλιος μαχεούμενον ἠδὲ γυναικῶν;</l>
</q>
<milestone n="404" unit="card" ed="p"/>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπε·</l>
<q direct="unspecified">
<l n="405">διογενὲς Λαερτιάδη,  πολυμήχανʼ Ὀδυσσεῦ,</l>
<l>οὔτʼ ἐμέ γʼ ἐν νήεσσι Ποσειδάων ἐδάμασσεν</l>
<l>ὄρσας ἀργαλέων ἀνέμων ἀμέγαρτον ἀυτμήν,</l>
<l>οὔτε μʼ ἀνάρσιοι ἄνδρες ἐδηλήσαντʼ ἐπὶ χέρσου,</l>
<l>ἀλλά μοι Αἴγισθος τεύξας θάνατόν τε μόρον τε</l>
<l n="410">ἔκτα σὺν οὐλομένῃ ἀλόχῳ,  οἶκόνδε καλέσσας,</l>
<l>δειπνίσσας, ὥς τίς τε κατέκτανε βοῦν ἐπὶ φάτνῃ.</l>
<l>ὣς θάνον οἰκτίστῳ θανάτῳ· περὶ δʼ ἄλλοι ἑταῖροι</l>
<l>νωλεμέως κτείνοντο σύες ὣς ἀργιόδοντες,</l>
<l>οἵ ῥά τʼ ἐν ἀφνειοῦ ἀνδρὸς μέγα δυναμένοιο</l>
<l n="415">ἢ γάμῳ ἢ ἐράνῳ ἢ εἰλαπίνῃ τεθαλυίῃ.</l>
<l>ἤδη μὲν πολέων φόνῳ ἀνδρῶν ἀντεβόλησας,</l>
<l>μουνὰξ κτεινομένων καὶ ἐνὶ κρατερῇ ὑσμίνῃ·</l>
<l>ἀλλά κε κεῖνα μάλιστα ἰδὼν ὀλοφύραο θυμῷ,</l>
<l>ὡς ἀμφὶ κρητῆρα τραπέζας τε πληθούσας</l>
<l n="420">κείμεθʼ ἐνὶ μεγάρῳ,  δάπεδον δʼ ἅπαν αἵματι θῦεν.</l>
<l>οἰκτροτάτην δʼ ἤκουσα ὄπα Πριάμοιο θυγατρός,</l>
<l>Κασσάνδρης, τὴν κτεῖνε Κλυταιμνήστρη δολόμητις</l>
<l>ἀμφʼ ἐμοί, αὐτὰρ ἐγὼ ποτὶ γαίῃ χεῖρας ἀείρων</l>
<l>βάλλον ἀποθνήσκων περὶ φασγάνῳ· ἡ δὲ κυνῶπις</l>
<l n="425">νοσφίσατʼ,  οὐδέ μοι ἔτλη ἰόντι περ εἰς Ἀίδαο</l>
<l>χερσὶ κατʼ ὀφθαλμοὺς ἑλέειν σύν τε στόμʼ ἐρεῖσαι.</l>
<l>ὣς οὐκ αἰνότερον καὶ κύντερον ἄλλο γυναικός,</l>
<l>ἥ τις δὴ τοιαῦτα μετὰ φρεσὶν ἔργα βάληται·</l>
<l>οἷον δὴ καὶ κείνη ἐμήσατο ἔργον ἀεικές,</l>
<l n="430">κουριδίῳ τεύξασα πόσει φόνον.  ἦ τοι ἔφην γε</l>
<l>ἀσπάσιος παίδεσσιν ἰδὲ δμώεσσιν ἐμοῖσιν</l>
<l>οἴκαδʼ ἐλεύσεσθαι· ἡ δʼ ἔξοχα λυγρὰ ἰδυῖα</l>
<l>οἷ τε κατʼ αἶσχος ἔχευε καὶ ἐσσομένῃσιν ὀπίσσω</l>
<l>θηλυτέρῃσι γυναιξί, καὶ ἥ κʼ ἐυεργὸς ἔῃσιν.</l>
</q>
<l n="435">
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>ὢ πόποι,  ἦ μάλα δὴ γόνον Ἀτρέος εὐρύοπα Ζεὺς</l>
<l>ἐκπάγλως ἤχθηρε γυναικείας διὰ βουλὰς</l>
<l>ἐξ ἀρχῆς· Ἑλένης μὲν ἀπωλόμεθʼ εἵνεκα πολλοί,</l>
<l>σοὶ δὲ Κλυταιμνήστρη δόλον ἤρτυε τηλόθʼ ἐόντι.</l>
</q>
<milestone n="440" unit="card" ed="p"/>
<l n="440">
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπε·</l>
<q direct="unspecified">
<l>τῷ νῦν μή ποτε καὶ σὺ γυναικί περ ἤπιος εἶναι·</l>
<l>μή οἱ μῦθον ἅπαντα πιφαυσκέμεν, ὅν κʼ ἐὺ εἰδῇς,</l>
<l>ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.</l>
<l>ἀλλʼ οὐ σοί γʼ, Ὀδυσεῦ, φόνος ἔσσεται ἔκ γε γυναικός·</l>
<l n="445">λίην γὰρ πινυτή τε καὶ εὖ φρεσὶ μήδεα οἶδε</l>
<l>κούρη Ἰκαρίοιο, περίφρων Πηνελόπεια.</l>
<l>ἦ μέν μιν νύμφην γε νέην κατελείπομεν ἡμεῖς</l>
<l>ἐρχόμενοι πόλεμόνδε· πάϊς δέ οἱ ἦν ἐπὶ μαζῷ</l>
<l>νήπιος, ὅς που νῦν γε μετʼ ἀνδρῶν ἵζει ἀριθμῷ,</l>
<l n="450">ὄλβιος· ἦ γὰρ τόν γε πατὴρ φίλος ὄψεται ἐλθών,</l>
<l>καὶ κεῖνος πατέρα προσπτύξεται, ἣ θέμις ἐστίν.</l>
<l>ἡ δʼ ἐμὴ οὐδέ περ υἷος ἐνιπλησθῆναι ἄκοιτις</l>
<l>ὀφθαλμοῖσιν ἔασε· πάρος δέ με πέφνε καὶ αὐτόν.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l n="455">κρύβδην,  μηδʼ ἀναφανδά, φίλην ἐς πατρίδα γαῖαν</l>
<l>νῆα κατισχέμεναι· ἐπεὶ οὐκέτι πιστὰ γυναιξίν.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>εἴ που ἔτι ζώοντος ἀκούετε παιδὸς ἐμοῖο,</l>
<l>ἤ που ἐν Ὀρχομενῷ ἢ ἐν Πύλῳ ἠμαθόεντι,</l>
<l n="460">ἤ που πὰρ Μενελάῳ ἐνὶ Σπάρτῃ εὐρείῃ·</l>
<l>οὐ γάρ πω τέθνηκεν ἐπὶ χθονὶ δῖος Ὀρέστης.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>Ἀτρεΐδη, τί με ταῦτα διείρεαι; οὐδέ τι οἶδα,</l>
<l>ζώει ὅ γʼ ἦ τέθνηκε· κακὸν δʼ ἀνεμώλια βάζειν.</l>
</q>
<l n="465">
<milestone unit="para" ed="P"/>νῶι μὲν ὣς ἐπέεσσιν ἀμειβομένω στυγεροῖσιν</l>
<l>ἕσταμεν ἀχνύμενοι θαλερὸν κατὰ δάκρυ χέοντες·</l>
<l>ἦλθε δʼ ἐπὶ ψυχὴ Πηληϊάδεω Ἀχιλῆος</l>
<l>καὶ Πατροκλῆος καὶ ἀμύμονος Ἀντιλόχοιο</l>
<l>Αἴαντός θʼ, ὃς ἄριστος ἔην εἶδός τε δέμας τε</l>
<l n="470">τῶν ἄλλων Δαναῶν μετʼ ἀμύμονα Πηλεΐωνα.</l>
<l>ἔγνω δὲ ψυχή με ποδώκεος Αἰακίδαο</l>
<l>καί ῥʼ ὀλοφυρομένη ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/> διογενὲς Λαερτιάδη, πολυμήχανʼ Ὀδυσσεῦ,</l>
<l>σχέτλιε, τίπτʼ ἔτι μεῖζον ἐνὶ φρεσὶ μήσεαι ἔργον;</l>
<l n="475">πῶς ἔτλης Ἄϊδόσδε κατελθέμεν,  ἔνθα τε νεκροὶ</l>
<l>ἀφραδέες ναίουσι, βροτῶν εἴδωλα καμόντων;</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l>ὦ Ἀχιλεῦ Πηλῆος υἱέ, μέγα φέρτατʼ Ἀχαιῶν,</l>
<l>ἦλθον Τειρεσίαο κατὰ χρέος, εἴ τινα βουλὴν</l>
<l n="480">εἴποι,  ὅπως Ἰθάκην ἐς παιπαλόεσσαν ἱκοίμην·</l>
<l>οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς</l>
<l>γῆς ἐπέβην, ἀλλʼ αἰὲν ἔχω κακά. σεῖο δʼ, Ἀχιλλεῦ,</l>
<l>οὔ τις ἀνὴρ προπάροιθε μακάρτατος οὔτʼ ἄρʼ ὀπίσσω.</l>
<l>πρὶν μὲν γάρ σε ζωὸν ἐτίομεν ἶσα θεοῖσιν</l>
<l n="485">Ἀργεῖοι,  νῦν αὖτε μέγα κρατέεις νεκύεσσιν</l>
<l>ἐνθάδʼ ἐών· τῷ μή τι θανὼν ἀκαχίζευ, Ἀχιλλεῦ.</l>
</q>
<milestone n="486" unit="card" ed="p"/>
<l>
<milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος προσέειπε·</l>
<q direct="unspecified">
<l>μὴ δή μοι θάνατόν γε παραύδα, φαίδιμʼ Ὀδυσσεῦ.</l>
<l>βουλοίμην κʼ ἐπάρουρος ἐὼν θητευέμεν ἄλλῳ,</l>
<l n="490">ἀνδρὶ παρʼ ἀκλήρῳ,  ᾧ μὴ βίοτος πολὺς εἴη,</l>
<l>ἢ πᾶσιν νεκύεσσι καταφθιμένοισιν ἀνάσσειν.</l>
<l>ἀλλʼ ἄγε μοι τοῦ παιδὸς ἀγαυοῦ μῦθον ἐνίσπες,</l>
<l>ἢ ἕπετʼ ἐς πόλεμον πρόμος ἔμμεναι, ἦε καὶ οὐκί.</l>
<l>εἰπὲ δέ μοι Πηλῆος ἀμύμονος, εἴ τι πέπυσσαι,</l>
<l n="495">ἢ ἔτʼ ἔχει τιμὴν πολέσιν μετὰ Μυρμιδόνεσσιν,</l>
<l>ἦ μιν ἀτιμάζουσιν ἀνʼ Ἑλλάδα τε Φθίην τε,</l>
<l>οὕνεκά μιν κατὰ γῆρας ἔχει χεῖράς τε πόδας τε.</l>
<l>οὐ γὰρ ἐγὼν ἐπαρωγὸς ὑπʼ αὐγὰς ἠελίοιο,</l>
<l>τοῖος ἐών, οἷός ποτʼ ἐνὶ Τροίῃ εὐρείῃ</l>
<l n="500">πέφνον λαὸν ἄριστον,  ἀμύνων Ἀργείοισιν·</l>
<l>εἰ τοιόσδʼ ἔλθοιμι μίνυνθά περ ἐς πατέρος δῶ·</l>
<l>τῷ κέ τεῳ στύξαιμι μένος καὶ χεῖρας ἀάπτους,</l>
<l>οἳ κεῖνον βιόωνται ἐέργουσίν τʼ ἀπὸ τιμῆς.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<q direct="unspecified">
<l n="505">ἦ τοι μὲν Πηλῆος ἀμύμονος οὔ τι πέπυσμαι,</l>
<l>αὐτάρ τοι παιδός γε Νεοπτολέμοιο φίλοιο</l>
<l>πᾶσαν ἀληθείην μυθήσομαι, ὥς με κελεύεις·</l>
<l>αὐτὸς γάρ μιν ἐγὼ κοίλης ἐπὶ νηὸς ἐίσης</l>
<l>ἤγαγον ἐκ Σκύρου μετʼ ἐυκνήμιδας Ἀχαιούς.</l>
<l n="510">ἦ τοι ὅτʼ ἀμφὶ πόλιν Τροίην φραζοίμεθα βουλάς,</l>
<l>αἰεὶ πρῶτος ἔβαζε καὶ οὐχ ἡμάρτανε μύθων·</l>
<l>Νέστωρ ἀντίθεος καὶ ἐγὼ νικάσκομεν οἴω.</l>
<l>αὐτὰρ ὅτʼ ἐν πεδίῳ Τρώων μαρναίμεθα χαλκῷ,</l>
<l>οὔ ποτʼ ἐνὶ πληθυῖ μένεν ἀνδρῶν οὐδʼ ἐν ὁμίλῳ,</l>
<l n="515">ἀλλὰ πολὺ προθέεσκε τὸ ὃν μένος οὐδενὶ εἴκων,</l>
<l>πολλοὺς δʼ ἄνδρας ἔπεφνεν ἐν αἰνῇ δηιοτῆτι.</l>
<l>πάντας δʼ οὐκ ἂν ἐγὼ μυθήσομαι οὐδʼ ὀνομήνω,</l>
<l>ὅσσον λαὸν ἔπεφνεν ἀμύνων Ἀργείοισιν,</l>
<l>ἀλλʼ οἷον τὸν Τηλεφίδην κατενήρατο χαλκῷ,</l>
<l n="520">ἥρωʼ Εὐρύπυλον,  πολλοὶ δʼ ἀμφʼ αὐτὸν ἑταῖροι</l>
<l>Κήτειοι κτείνοντο γυναίων εἵνεκα δώρων.</l>
<l>κεῖνον δὴ κάλλιστον ἴδον μετὰ Μέμνονα δῖον.</l>
<l>αὐτὰρ ὅτʼ εἰς ἵππον κατεβαίνομεν, ὃν κάμʼ Ἐπειός,</l>
<l>Ἀργείων οἱ ἄριστοι, ἐμοὶ δʼ ἐπὶ πάντα τέταλτο,</l>
<l n="525">ἠμὲν ἀνακλῖναι πυκινὸν λόχον ἠδʼ ἐπιθεῖναι,</l>
<l>ἔνθʼ ἄλλοι Δαναῶν ἡγήτορες ἠδὲ μέδοντες</l>
<l>δάκρυά τʼ ὠμόργνυντο τρέμον θʼ ὑπὸ γυῖα ἑκάστου·</l>
<l>κεῖνον δʼ οὔ ποτε πάμπαν ἐγὼν ἴδον ὀφθαλμοῖσιν</l>
<l>οὔτʼ ὠχρήσαντα χρόα κάλλιμον οὔτε παρειῶν</l>
<l n="530">δάκρυ ὀμορξάμενον· ὁ δέ γε μάλα πόλλʼ ἱκέτευεν</l>
<l>ἱππόθεν ἐξέμεναι, ξίφεος δʼ ἐπεμαίετο κώπην</l>
<l>καὶ δόρυ χαλκοβαρές, κακὰ δὲ Τρώεσσι μενοίνα.</l>
<l>ἀλλʼ ὅτε δὴ Πριάμοιο πόλιν διεπέρσαμεν αἰπήν,</l>
<l>μοῖραν καὶ γέρας ἐσθλὸν ἔχων ἐπὶ νηὸς ἔβαινεν</l>
<l n="535">ἀσκηθής,  οὔτʼ ἂρ βεβλημένος ὀξέι χαλκῷ</l>
<l>οὔτʼ αὐτοσχεδίην οὐτασμένος, οἷά τε πολλὰ</l>
<l>γίγνεται ἐν πολέμῳ· ἐπιμὶξ δέ τε μαίνεται Ἄρης.</l>
</q>
<milestone n="538" unit="card" ed="p"/>
<l>
<milestone unit="para" ed="P"/>ὣς ἐφάμην, ψυχὴ δὲ ποδώκεος Αἰακίδαο</l>
<l>φοίτα μακρὰ βιβᾶσα κατʼ ἀσφοδελὸν λειμῶνα,</l>
<l n="540">γηθοσύνη ὅ οἱ υἱὸν ἔφην ἀριδείκετον εἶναι.</l>
<l>
<milestone unit="para" ed="P"/>αἱ δʼ ἄλλαι ψυχαὶ νεκύων κατατεθνηώτων</l>
<l>ἕστασαν ἀχνύμεναι, εἴροντο δὲ κήδεʼ ἑκάστη.</l>
<l>οἴη δʼ Αἴαντος ψυχὴ Τελαμωνιάδαο</l>
<l>νόσφιν ἀφεστήκει, κεχολωμένη εἵνεκα νίκης,</l>
<l n="545">τήν μιν ἐγὼ νίκησα δικαζόμενος παρὰ νηυσὶ</l>
<l>τεύχεσιν ἀμφʼ Ἀχιλῆος· ἔθηκε δὲ πότνια μήτηρ.</l>
<l>παῖδες δὲ Τρώων δίκασαν καὶ Παλλὰς Ἀθήνη.</l>
<l>ὡς δὴ μὴ ὄφελον νικᾶν τοιῷδʼ ἐπʼ ἀέθλῳ·</l>
<l>τοίην γὰρ κεφαλὴν ἕνεκʼ αὐτῶν γαῖα κατέσχεν,</l>
<l n="550">Αἴανθʼ,  ὃς πέρι μὲν εἶδος, πέρι δʼ ἔργα τέτυκτο</l>
<l>τῶν ἄλλων Δαναῶν μετʼ ἀμύμονα Πηλεΐωνα.</l>
<l>τὸν μὲν ἐγὼν ἐπέεσσι προσηύδων μειλιχίοισιν·</l>
<q direct="unspecified">
<l>
<milestone unit="para" ed="P"/> Αἶαν, παῖ Τελαμῶνος ἀμύμονος, οὐκ ἄρʼ ἔμελλες</l>
<l>οὐδὲ θανὼν λήσεσθαι ἐμοὶ χόλου εἵνεκα τευχέων</l>
<l n="555">οὐλομένων;  τὰ δὲ πῆμα θεοὶ θέσαν Ἀργείοισι,</l>
<l>τοῖος γάρ σφιν πύργος ἀπώλεο· σεῖο δʼ Ἀχαιοὶ</l>
<l>ἶσον Ἀχιλλῆος κεφαλῇ Πηληϊάδαο</l>
<l>ἀχνύμεθα φθιμένοιο διαμπερές· οὐδέ τις ἄλλος</l>
<l>αἴτιος, ἀλλὰ Ζεὺς Δαναῶν στρατὸν αἰχμητάων</l>
<l n="560">ἐκπάγλως ἤχθηρε,  τεῒν δʼ ἐπὶ μοῖραν ἔθηκεν.</l>
<l>ἀλλʼ ἄγε δεῦρο, ἄναξ, ἵνʼ ἔπος καὶ μῦθον ἀκούσῃς</l>
<l>ἡμέτερον· δάμασον δὲ μένος καὶ ἀγήνορα θυμόν.</l>
</q>
<l>
<milestone unit="para" ed="P"/>ὣς ἐφάμην, ὁ δέ μʼ οὐδὲν ἀμείβετο, βῆ δὲ μετʼ ἄλλας</l>
<l>ψυχὰς εἰς Ἔρεβος νεκύων κατατεθνηώτων.</l>
<l n="565">ἔνθα χʼ ὅμως προσέφη κεχολωμένος,  ἤ κεν ἐγὼ τόν·</l>
<l>ἀλλά μοι ἤθελε θυμὸς ἐνὶ στήθεσσι φίλοισι</l>
<l>τῶν ἄλλων ψυχὰς ἰδέειν κατατεθνηώτων.</l>
<milestone n="567" unit="card" ed="p"/>
<l>
<milestone unit="para" ed="P"/>ἔνθʼ ἦ τοι Μίνωα ἴδον, Διὸς ἀγλαὸν υἱόν,</l>
<l>χρύσεον σκῆπτρον ἔχοντα, θεμιστεύοντα νέκυσσιν,</l>
<l n="570">ἥμενον,  οἱ δέ μιν ἀμφὶ δίκας εἴροντο ἄνακτα,</l>
<l>ἥμενοι ἑσταότες τε κατʼ εὐρυπυλὲς Ἄϊδος δῶ.</l>
<l>
<milestone unit="para" ed="P"/>τὸν δὲ μετʼ Ὠρίωνα πελώριον εἰσενόησα</l>
<l>θῆρας ὁμοῦ εἰλεῦντα κατʼ ἀσφοδελὸν λειμῶνα,</l>
<l>τοὺς αὐτὸς κατέπεφνεν ἐν οἰοπόλοισιν ὄρεσσι</l>
<l n="575">χερσὶν ἔχων ῥόπαλον παγχάλκεον,  αἰὲν ἀαγές.</l>
<l>
<milestone unit="para" ed="P"/>καὶ Τιτυὸν εἶδον, Γαίης ἐρικυδέος υἱόν,</l>
<l>κείμενον ἐν δαπέδῳ· ὁ δʼ ἐπʼ ἐννέα κεῖτο πέλεθρα,</l>
<l>γῦπε δέ μιν ἑκάτερθε παρημένω ἧπαρ ἔκειρον,</l>
<l>δέρτρον ἔσω δύνοντες, ὁ δʼ οὐκ ἀπαμύνετο χερσί·</l>
<l n="580">Λητὼ γὰρ ἕλκησε,  Διὸς κυδρὴν παράκοιτιν,</l>
<l>Πυθώδʼ ἐρχομένην διὰ καλλιχόρου Πανοπῆος.</l>
<l>
<milestone unit="para" ed="P"/>καὶ μὴν Τάνταλον εἰσεῖδον κρατέρʼ ἄλγεʼ ἔχοντα</l>
<l>ἑστεῶτʼ ἐν λίμνῃ· ἡ δὲ προσέπλαζε γενείῳ·</l>
<l>στεῦτο δὲ διψάων, πιέειν δʼ οὐκ εἶχεν ἑλέσθαι·</l>
<l n="585">ὁσσάκι γὰρ κύψειʼ ὁ γέρων πιέειν μενεαίνων,</l>
<l>τοσσάχʼ ὕδωρ ἀπολέσκετʼ ἀναβροχέν, ἀμφὶ δὲ ποσσὶ</l>
<l>γαῖα μέλαινα φάνεσκε, καταζήνασκε δὲ δαίμων.</l>
<l>δένδρεα δʼ ὑψιπέτηλα κατὰ κρῆθεν χέε καρπόν,</l>
<l>ὄγχναι καὶ ῥοιαὶ καὶ μηλέαι ἀγλαόκαρποι</l>
<l n="590">συκέαι τε γλυκεραὶ καὶ ἐλαῖαι τηλεθόωσαι·</l>
<l>τῶν ὁπότʼ ἰθύσειʼ ὁ γέρων ἐπὶ χερσὶ μάσασθαι,</l>
<l>τὰς δʼ ἄνεμος ῥίπτασκε ποτὶ νέφεα σκιόεντα.</l>
<l>
<milestone unit="para" ed="P"/>καὶ μὴν Σίσυφον εἰσεῖδον κρατέρʼ ἄλγεʼ ἔχοντα</l>
<l>λᾶαν βαστάζοντα πελώριον ἀμφοτέρῃσιν.</l>
<l n="595">ἦ τοι ὁ μὲν σκηριπτόμενος χερσίν τε ποσίν τε</l>
<l>λᾶαν ἄνω ὤθεσκε ποτὶ λόφον· ἀλλʼ ὅτε μέλλοι</l>
<l>ἄκρον ὑπερβαλέειν, τότʼ ἀποστρέψασκε κραταιίς·</l>
<l>αὖτις ἔπειτα πέδονδε κυλίνδετο λᾶας ἀναιδής.</l>
<l>αὐτὰρ ὅ γʼ ἂψ ὤσασκε τιταινόμενος, κατὰ δʼ ἱδρὼς</l>
<l n="600">ἔρρεεν ἐκ μελέων,  κονίη δʼ ἐκ κρατὸς ὀρώρει.</l>
<milestone n="601" unit="card" ed="p"/>
<l>
<milestone unit="para" ed="P"/>τὸν δὲ μετʼ εἰσενόησα βίην Ἡρακληείην,</l>
<l>εἴδωλον· αὐτὸς δὲ μετʼ ἀθανάτοισι θεοῖσι</l>
<l>τέρπεται ἐν θαλίῃς καὶ ἔχει καλλίσφυρον Ἥβην,</l>
<l>παῖδα Διὸς μεγάλοιο καὶ Ἥρης χρυσοπεδίλου.</l>
<l n="605">ἀμφὶ δέ μιν κλαγγὴ νεκύων ἦν οἰωνῶν ὥς,</l>
<l>πάντοσʼ ἀτυζομένων· ὁ δʼ ἐρεμνῇ νυκτὶ ἐοικώς,</l>
<l>γυμνὸν τόξον ἔχων καὶ ἐπὶ νευρῆφιν ὀιστόν,</l>
<l>δεινὸν παπταίνων, αἰεὶ βαλέοντι ἐοικώς.</l>
<l>σμερδαλέος δέ οἱ ἀμφὶ περὶ στήθεσσιν ἀορτὴρ</l>
<l n="610">χρύσεος ἦν τελαμών,  ἵνα θέσκελα ἔργα τέτυκτο,</l>
<l>ἄρκτοι τʼ ἀγρότεροί τε σύες χαροποί τε λέοντες,</l>
<l>ὑσμῖναί τε μάχαι τε φόνοι τʼ ἀνδροκτασίαι τε.</l>
<l>μὴ τεχνησάμενος μηδʼ ἄλλο τι τεχνήσαιτο,</l>
<l>ὃς κεῖνον τελαμῶνα ἑῇ ἐγκάτθετο τέχνῃ.</l>
<l n="615">ἔγνω δʼ αὖτʼ ἔμʼ ἐκεῖνος,  ἐπεὶ ἴδεν ὀφθαλμοῖσιν,</l>
<l>καί μʼ ὀλοφυρόμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
<l>ἆ δείλʼ, ἦ τινὰ καὶ σὺ κακὸν μόρον ἡγηλάζεις,</l>
<l>ὅν περ ἐγὼν ὀχέεσκον ὑπʼ αὐγὰς ἠελίοιο.</l>
<l n="620">Ζηνὸς μὲν πάϊς ἦα Κρονίονος,  αὐτὰρ ὀιζὺν</l>
<l>εἶχον ἀπειρεσίην· μάλα γὰρ πολὺ χείρονι φωτὶ</l>
<l>δεδμήμην, ὁ δέ μοι χαλεποὺς ἐπετέλλετʼ ἀέθλους.</l>
<l>καί ποτέ μʼ ἐνθάδʼ ἔπεμψε κύνʼ ἄξοντʼ· οὐ γὰρ ἔτʼ ἄλλον</l>
<l>φράζετο τοῦδέ γέ μοι κρατερώτερον εἶναι ἄεθλον·</l>
<l n="625">τὸν μὲν ἐγὼν ἀνένεικα καὶ ἤγαγον ἐξ Ἀίδαο·</l>
<l>Ἑρμείας δέ μʼ ἔπεμψεν ἰδὲ γλαυκῶπις Ἀθήνη.</l>
</q>
<l>
<milestone unit="para" ed="P"/>ὣς εἰπὼν ὁ μὲν αὖτις ἔβη δόμον Ἄϊδος εἴσω,</l>
<l>αὐτὰρ ἐγὼν αὐτοῦ μένον ἔμπεδον, εἴ τις ἔτʼ ἔλθοι</l>
<l>ἀνδρῶν ἡρώων, οἳ δὴ τὸ πρόσθεν ὄλοντο.</l>
<l n="630">καί νύ κʼ ἔτι προτέρους ἴδον ἀνέρας,  οὓς ἔθελόν περ,</l>
<l>Θησέα Πειρίθοόν τε, θεῶν ἐρικυδέα τέκνα·</l>
<l>ἀλλὰ πρὶν ἐπὶ ἔθνεʼ ἀγείρετο μυρία νεκρῶν</l>
<l>ἠχῇ θεσπεσίῃ· ἐμὲ δὲ χλωρὸν δέος ᾕρει,</l>
<l>μή μοι Γοργείην κεφαλὴν δεινοῖο πελώρου</l>
<l n="635">ἐξ Ἀίδεω πέμψειεν ἀγαυὴ Περσεφόνεια.</l>
<l>
<milestone unit="para" ed="P"/>αὐτίκʼ ἔπειτʼ ἐπὶ νῆα κιὼν ἐκέλευον ἑταίρους</l>
<l>αὐτούς τʼ ἀμβαίνειν ἀνά τε πρυμνήσια λῦσαι.</l>
<l>οἱ δʼ αἶψʼ εἴσβαινον καὶ ἐπὶ κληῖσι καθῖζον.</l>
<l>τὴν δὲ κατʼ Ὠκεανὸν ποταμὸν φέρε κῦμα ῥόοιο,</l>
<l n="640">πρῶτα μὲν εἰρεσίῃ,  μετέπειτα δὲ κάλλιμος οὖρος.</l>
</q>
</div1>
<div1 n="12" type="Book">
<milestone n="1" unit="card" ed="p"/>
<q direct="unspecified">
<l>αὐτὰρ ἐπεὶ ποταμοῖο λίπεν ῥόον Ὠκεανοῖο</l>
<l>νηῦς, ἀπὸ δʼ ἵκετο κῦμα θαλάσσης εὐρυπόροιο</l>
<l>νῆσόν τʼ Αἰαίην, ὅθι τʼ Ἠοῦς ἠριγενείης</l>
<l>οἰκία καὶ χοροί εἰσι καὶ ἀντολαὶ Ἠελίοιο,</l>
<l>νῆα μὲν ἔνθʼ ἐλθόντες ἐκέλσαμεν ἐν ψαμάθοισιν,</l>
<l>ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης·</l>
<l>ἔνθα δʼ ἀποβρίξαντες ἐμείναμεν Ἠῶ δῖαν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>δὴ τότʼ ἐγὼν ἑτάρους προΐειν ἐς δώματα Κίρκης</l>
<l n="10">οἰσέμεναι νεκρόν,  Ἐλπήνορα τεθνηῶτα.</l>
<l>φιτροὺς δʼ αἶψα ταμόντες, ὅθʼ ἀκροτάτη πρόεχʼ ἀκτή,</l>
<l>θάπτομεν ἀχνύμενοι θαλερὸν κατὰ δάκρυ χέοντες.</l>
<l>αὐτὰρ ἐπεὶ νεκρός τʼ ἐκάη καὶ τεύχεα νεκροῦ,</l>
<l>τύμβον χεύαντες καὶ ἐπὶ στήλην ἐρύσαντες</l>
<l n="15">πήξαμεν ἀκροτάτῳ τύμβῳ ἐυῆρες ἐρετμόν.</l>
<l>
<milestone unit="para" ed="P"/>ἡμεῖς μὲν τὰ ἕκαστα διείπομεν· οὐδʼ ἄρα Κίρκην</l>
<l>ἐξ Ἀίδεω ἐλθόντες ἐλήθομεν, ἀλλὰ μάλʼ ὦκα</l>
<l>ἦλθʼ ἐντυναμένη· ἅμα δʼ ἀμφίπολοι φέρον αὐτῇ</l>
<l>σῖτον καὶ κρέα πολλὰ καὶ αἴθοπα οἶνον ἐρυθρόν.</l>
<l n="20">ἡ δʼ ἐν μέσσῳ στᾶσα μετηύδα δῖα θεάων·</l>
<q direct="unspecified">
<l>
<milestone unit="para" ed="P"/>σχέτλιοι, οἳ ζώοντες ὑπήλθετε δῶμʼ Ἀίδαο,</l>
<l>δισθανέες, ὅτε τʼ ἄλλοι ἅπαξ θνῄσκουσʼ ἄνθρωποι.</l>
<l>ἀλλʼ ἄγετʼ ἐσθίετε βρώμην καὶ πίνετε οἶνον</l>
<l>αὖθι πανημέριοι· ἅμα δʼ ἠοῖ φαινομένηφι</l>
<l n="25">πλεύσεσθʼ· αὐτὰρ ἐγὼ δείξω ὁδὸν ἠδὲ ἕκαστα</l>
<l>σημανέω, ἵνα μή τι κακορραφίῃ ἀλεγεινῇ</l>
<l>ἢ ἁλὸς ἢ ἐπὶ γῆς ἀλγήσετε πῆμα παθόντες.</l>
</q>
<l>
<milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.</l>
<l>ὣς τότε μὲν πρόπαν ἦμαρ ἐς ἠέλιον καταδύντα</l>
<l n="30">ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
<l>ἦμος δʼ ἠέλιος κατέδυ καὶ ἐπὶ κνέφας ἦλθεν,</l>
<l>οἱ μὲν κοιμήσαντο παρὰ πρυμνήσια νηός,</l>
<l>ἡ δʼ ἐμὲ χειρὸς ἑλοῦσα φίλων ἀπονόσφιν ἑταίρων</l>
<l>εἷσέ τε καὶ προσέλεκτο καὶ ἐξερέεινεν ἕκαστα·</l>
<l n="35">αὐτὰρ ἐγὼ τῇ πάντα κατὰ μοῖραν κατέλεξα.</l>
<milestone n="36" unit="card" ed="p"/>
<l>καὶ τότε δή μʼ ἐπέεσσι προσηύδα πότνια Κίρκη·</l>
<q direct="unspecified">
<l>
<milestone unit="para" ed="P"/>ταῦτα μὲν οὕτω πάντα πεπείρανται, σὺ δʼ ἄκουσον,</l>
<l>ὥς τοι ἐγὼν ἐρέω, μνήσει δέ σε καὶ θεὸς αὐτός.</l>
<l>Σειρῆνας μὲν πρῶτον ἀφίξεαι, αἵ ῥά τε πάντας</l>
<l n="40">ἀνθρώπους θέλγουσιν,  ὅτις σφεας εἰσαφίκηται.</l>
<l>ὅς τις ἀιδρείῃ πελάσῃ καὶ φθόγγον ἀκούσῃ</l>
<l>Σειρήνων, τῷ δʼ οὔ τι γυνὴ καὶ νήπια τέκνα</l>
<l>οἴκαδε νοστήσαντι παρίσταται οὐδὲ γάνυνται,</l>
<l>ἀλλά τε Σειρῆνες λιγυρῇ θέλγουσιν ἀοιδῇ</l>
<l n="45">ἥμεναι ἐν λειμῶνι,  πολὺς δʼ ἀμφʼ ὀστεόφιν θὶς</l>
<l>ἀνδρῶν πυθομένων, περὶ δὲ ῥινοὶ μινύθουσι.</l>
<l>ἀλλὰ παρεξελάαν, ἐπὶ δʼ οὔατʼ ἀλεῖψαι ἑταίρων</l>
<l>κηρὸν δεψήσας μελιηδέα, μή τις ἀκούσῃ</l>
<l>τῶν ἄλλων· ἀτὰρ αὐτὸς ἀκουέμεν αἴ κʼ ἐθέλῃσθα,</l>
<l n="50">δησάντων σʼ ἐν νηὶ θοῇ χεῖράς τε πόδας τε</l>
<l>ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνήφθω,</l>
<l>ὄφρα κε τερπόμενος ὄπʼ ἀκούσῃς Σειρήνοιιν.</l>
<l>εἰ δέ κε λίσσηαι ἑτάρους λῦσαί τε κελεύῃς,</l>
<l>οἱ δέ σʼ ἔτι πλεόνεσσι τότʼ ἐν δεσμοῖσι διδέντων.</l>
<l n="55">αὐτὰρ ἐπὴν δὴ τάς γε παρὲξ ἐλάσωσιν ἑταῖροι,</l>
<l>ἔνθα τοι οὐκέτʼ ἔπειτα διηνεκέως ἀγορεύσω,</l>
<l>ὁπποτέρη δή τοι ὁδὸς ἔσσεται, ἀλλὰ καὶ αὐτὸς</l>
<l>θυμῷ βουλεύειν· ἐρέω δέ τοι ἀμφοτέρωθεν.</l>
<l>ἔνθεν μὲν γὰρ πέτραι ἐπηρεφέες, προτὶ δʼ αὐτὰς</l>
<l n="60">κῦμα μέγα ῥοχθεῖ κυανώπιδος Ἀμφιτρίτης·</l>
<l>Πλαγκτὰς δή τοι τάς γε θεοὶ μάκαρες καλέουσι.</l>
<l>τῇ μέν τʼ οὐδὲ ποτητὰ παρέρχεται οὐδὲ πέλειαι</l>
<l>τρήρωνες, ταί τʼ ἀμβροσίην Διὶ πατρὶ φέρουσιν,</l>
<l>ἀλλά τε καὶ τῶν αἰὲν ἀφαιρεῖται λὶς πέτρη·</l>
<l n="65">ἀλλʼ ἄλλην ἐνίησι πατὴρ ἐναρίθμιον εἶναι.</l>
<l>τῇ δʼ οὔ πώ τις νηῦς φύγεν ἀνδρῶν, ἥ τις ἵκηται,</l>
<l>ἀλλά θʼ ὁμοῦ πίνακάς τε νεῶν καὶ σώματα φωτῶν</l>
<l>κύμαθʼ ἁλὸς φορέουσι πυρός τʼ ὀλοοῖο θύελλαι.</l>
<l>οἴη δὴ κείνη γε παρέπλω ποντοπόρος νηῦς,</l>
<l n="70">Ἀργὼ πᾶσι μέλουσα,  παρʼ Αἰήταο πλέουσα.</l>
<l>καὶ νύ κε τὴν ἔνθʼ ὦκα βάλεν μεγάλας ποτὶ πέτρας,</l>
<l>ἀλλʼ Ἥρη παρέπεμψεν, ἐπεὶ φίλος ἦεν Ἰήσων.</l>
<milestone n="73" unit="card" ed="p"/>
<l>
<milestone unit="para" ed="P"/>οἱ δὲ δύω σκόπελοι ὁ μὲν οὐρανὸν εὐρὺν ἱκάνει</l>
<l>ὀξείῃ κορυφῇ, νεφέλη δέ μιν ἀμφιβέβηκε</l>
<l n="75">κυανέη· τὸ μὲν οὔ ποτʼ ἐρωεῖ,  οὐδέ ποτʼ αἴθρη</l>
<l>κείνου ἔχει κορυφὴν οὔτʼ ἐν θέρει οὔτʼ ἐν ὀπώρῃ.</l>
<l>οὐδέ κεν ἀμβαίη βροτὸς ἀνὴρ οὐδʼ ἐπιβαίη,</l>
<l>οὐδʼ εἴ οἱ χεῖρές τε ἐείκοσι καὶ πόδες εἶεν·</l>
<l>πέτρη γὰρ λίς ἐστι, περιξεστῇ ἐικυῖα.</l>
<l n="80">μέσσῳ δʼ ἐν σκοπέλῳ ἔστι σπέος ἠεροειδές,</l>
<l>πρὸς ζόφον εἰς Ἔρεβος τετραμμένον, ᾗ περ ἂν ὑμεῖς</l>
<l>νῆα παρὰ γλαφυρὴν ἰθύνετε, φαίδιμʼ Ὀδυσσεῦ.</l>
<l>οὐδέ κεν ἐκ νηὸς γλαφυρῆς αἰζήιος ἀνὴρ</l>
<l>τόξῳ ὀιστεύσας κοῖλον σπέος εἰσαφίκοιτο.</l>
<l n="85">ἔνθα δʼ ἐνὶ Σκύλλη ναίει δεινὸν λελακυῖα.</l>
<l>τῆς ἦ τοι φωνὴ μὲν ὅση σκύλακος νεογιλῆς</l>
<l>γίγνεται, αὐτὴ δʼ αὖτε πέλωρ κακόν· οὐδέ κέ τίς μιν</l>
<l>γηθήσειεν ἰδών, οὐδʼ εἰ θεὸς ἀντιάσειεν.</l>
<l>τῆς ἦ τοι πόδες εἰσὶ δυώδεκα πάντες ἄωροι,</l>
<l n="90">ἓξ δέ τέ οἱ δειραὶ περιμήκεες,  ἐν δὲ ἑκάστῃ</l>
<l>σμερδαλέη κεφαλή, ἐν δὲ τρίστοιχοι ὀδόντες</l>
<l>πυκνοὶ καὶ θαμέες, πλεῖοι μέλανος θανάτοιο.</l>
<l>μέσση μέν τε κατὰ σπείους κοίλοιο δέδυκεν,</l>
<l>ἔξω δʼ ἐξίσχει κεφαλὰς δεινοῖο βερέθρου,</l>
<l n="95">αὐτοῦ δʼ ἰχθυάᾳ,  σκόπελον περιμαιμώωσα,</l>
<l>δελφῖνάς τε κύνας τε, καὶ εἴ ποθι μεῖζον ἕλῃσι</l>
<l>κῆτος, ἃ μυρία βόσκει ἀγάστονος Ἀμφιτρίτη.</l>
<l>τῇ δʼ οὔ πώ ποτε ναῦται ἀκήριοι εὐχετόωνται</l>
<l>παρφυγέειν σὺν νηί· φέρει δέ τε κρατὶ ἑκάστῳ</l>
<l n="100">φῶτʼ ἐξαρπάξασα νεὸς κυανοπρῴροιο.</l>
<l>
<milestone unit="para" ed="P"/>τὸν δʼ ἕτερον σκόπελον χθαμαλώτερον ὄψει, Ὀδυσσεῦ.</l>
<l>πλησίον ἀλλήλων· καί κεν διοϊστεύσειας.</l>
<l>τῷ δʼ ἐν ἐρινεὸς ἔστι μέγας, φύλλοισι τεθηλώς·</l>
<l>τῷ δʼ ὑπὸ δῖα Χάρυβδις ἀναρροιβδεῖ μέλαν ὕδωρ.</l>
<l n="105">τρὶς μὲν γάρ τʼ ἀνίησιν ἐπʼ ἤματι,  τρὶς δʼ ἀναροιβδεῖ</l>
<l>δεινόν· μὴ σύ γε κεῖθι τύχοις, ὅτε ῥοιβδήσειεν·</l>
<l>οὐ γάρ κεν ῥύσαιτό σʼ ὑπὲκ κακοῦ οὐδʼ ἐνοσίχθων.</l>
<l>ἀλλὰ μάλα Σκύλλης σκοπέλῳ πεπλημένος ὦκα</l>
<l>νῆα παρὲξ ἐλάαν, ἐπεὶ ἦ πολὺ φέρτερόν ἐστιν</l>
<l n="110">ἓξ ἑτάρους ἐν νηὶ ποθήμεναι ἢ ἅμα πάντας.</l>
</q>
<milestone n="111" unit="card" ed="p"/>
<l>
<milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος προσέειπον·</l>
<l>εἰ δʼ ἄγε δή μοι τοῦτο, θεά, νημερτὲς ἐνίσπες,</l>
<l>εἴ πως τὴν ὀλοὴν μὲν ὑπεκπροφύγοιμι Χάρυβδιν,</l>
<l>τὴν δέ κʼ ἀμυναίμην, ὅτε μοι σίνοιτό γʼ ἑταίρους.</l>
</q>
<l n="115">
<milestone unit="para" ed="P"/>ὣς ἐφάμην,  ἡ δʼ αὐτίκʼ ἀμείβετο δῖα θεάων·</l>
<q direct="unspecified">
<l>σχέτλιε, καὶ δὴ αὖ τοι πολεμήια ἔργα μέμηλε</l>
<l>καὶ πόνος· οὐδὲ θεοῖσιν ὑπείξεαι ἀθανάτοισιν;</l>
<l>ἡ δέ τοι οὐ θνητή, ἀλλʼ ἀθάνατον κακόν ἐστι,</l>
<l>δεινόν τʼ ἀργαλέον τε καὶ ἄγριον οὐδὲ μαχητόν·</l>
<l n="120">οὐδέ τις ἔστʼ ἀλκή· φυγέειν κάρτιστον ἀπʼ αὐτῆς.</l>
<l>ἢν γὰρ δηθύνῃσθα κορυσσόμενος παρὰ πέτρῃ,</l>
<l>δείδω, μή σʼ ἐξαῦτις ἐφορμηθεῖσα κίχῃσι</l>
<l>τόσσῃσιν κεφαλῇσι, τόσους δʼ ἐκ φῶτας ἕληται.</l>
<l>ἀλλὰ μάλα σφοδρῶς ἐλάαν, βωστρεῖν δὲ Κράταιιν,</l>
<l n="125">μητέρα τῆς Σκύλλης,  ἥ μιν τέκε πῆμα βροτοῖσιν·</l>
<l>ἥ μιν ἔπειτʼ ἀποπαύσει ἐς ὕστερον ὁρμηθῆναι.</l>
<l>
<milestone unit="para" ed="P"/>Θρινακίην δʼ ἐς νῆσον ἀφίξεαι· ἔνθα δὲ πολλαὶ</l>
<l>βόσκοντʼ Ἠελίοιο βόες καὶ ἴφια μῆλα,</l>
<l>ἑπτὰ βοῶν ἀγέλαι, τόσα δʼ οἰῶν πώεα καλά,</l>
<l n="130">πεντήκοντα δʼ ἕκαστα.  γόνος δʼ οὐ γίγνεται αὐτῶν,</l>
<l>οὐδέ ποτε φθινύθουσι. θεαὶ δʼ ἐπιποιμένες εἰσίν,</l>
<l>νύμφαι ἐυπλόκαμοι, Φαέθουσά τε Λαμπετίη τε,</l>
<l>ἃς τέκεν Ἠελίῳ Ὑπερίονι δῖα Νέαιρα.</l>
<l>τὰς μὲν ἄρα θρέψασα τεκοῦσά τε πότνια μήτηρ</l>
<l n="135">Θρινακίην ἐς νῆσον ἀπῴκισε τηλόθι ναίειν,</l>
<l>μῆλα φυλασσέμεναι πατρώια καὶ ἕλικας βοῦς.</l>
<l>τὰς εἰ μέν κʼ ἀσινέας ἐάᾳς νόστου τε μέδηαι,</l>
<l>ἦ τʼ ἂν ἔτʼ εἰς Ἰθάκην κακά περ πάσχοντες ἵκοισθε·</l>
<l>εἰ δέ κε σίνηαι, τότε τοι τεκμαίρομʼ ὄλεθρον,</l>
<l n="140">νηί τε καὶ ἑτάροις· αὐτὸς δʼ εἴ πέρ κεν ἀλύξῃς,</l>
<l>ὀψὲ κακῶς νεῖαι, ὀλέσας ἄπο πάντας ἑταίρους.</l>
</q>
<l>
<milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
<l>ἡ μὲν ἔπειτʼ ἀνὰ νῆσον ἀπέστιχε δῖα θεάων·</l>
<l>αὐτὰρ ἐγὼν ἐπὶ νῆα κιὼν ὤτρυνον ἑταίρους</l>
<l n="145">αὐτούς τʼ ἀμβαίνειν ἀνά τε πρυμνήσια λῦσαι·</l>
<l>οἱ δʼ αἶψʼ εἴσβαινον καὶ ἐπὶ κληῖσι καθῖζον.</l>
<l>ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
<l>ἡμῖν δʼ αὖ κατόπισθε νεὸς κυανοπρῴροιο</l>
<l>ἴκμενον οὖρον ἵει πλησίστιον, ἐσθλὸν ἑταῖρον,</l>
<l n="150">Κίρκη ἐυπλόκαμος,  δεινὴ θεὸς αὐδήεσσα.</l>
<l>αὐτίκα δʼ ὅπλα ἕκαστα πονησάμενοι κατὰ νῆα</l>
<l>ἥμεθα· τὴν δʼ ἄνεμός τε κυβερνήτης τʼ ἴθυνε.</l>
<milestone n="153" unit="card" ed="p"/>
<l>
<milestone unit="para" ed="P"/>δὴ τότʼ ἐγὼν ἑτάροισι μετηύδων ἀχνύμενος κῆρ·</l>
<q direct="unspecified">
<l>ὦ φίλοι, οὐ γὰρ χρὴ ἕνα ἴδμεναι οὐδὲ δύʼ οἴους</l>
<l n="155">θέσφαθʼ ἅ μοι Κίρκη μυθήσατο,  δῖα θεάων·</l>
<l>ἀλλʼ ἐρέω μὲν ἐγών, ἵνα εἰδότες ἤ κε θάνωμεν</l>
<l>ἤ κεν ἀλευάμενοι θάνατον καὶ κῆρα φύγοιμεν.</l>
<l>Σειρήνων μὲν πρῶτον ἀνώγει θεσπεσιάων</l>
<l>φθόγγον ἀλεύασθαι καὶ λειμῶνʼ ἀνθεμόεντα.</l>
<l n="160">οἶον ἔμʼ ἠνώγει ὄπʼ ἀκουέμεν· ἀλλά με δεσμῷ</l>
<l>δήσατʼ ἐν ἀργαλέῳ, ὄφρʼ ἔμπεδον αὐτόθι μίμνω,</l>
<l>ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνήφθω.</l>
<l>εἰ δέ κε λίσσωμαι ὑμέας λῦσαί τε κελεύω,</l>
<l>ὑμεῖς δὲ πλεόνεσσι τότʼ ἐν δεσμοῖσι πιέζειν.</l>
</q>
<l n="165">
<milestone unit="para" ed="P"/>ἦ τοι ἐγὼ τὰ ἕκαστα λέγων ἑτάροισι πίφαυσκον·</l>
<l>τόφρα δὲ καρπαλίμως ἐξίκετο νηῦς ἐυεργὴς</l>
<l>νῆσον Σειρήνοιιν· ἔπειγε γὰρ οὖρος ἀπήμων.</l>
<l>αὐτίκʼ ἔπειτʼ ἄνεμος μὲν ἐπαύσατο ἠδὲ γαλήνη</l>
<l>ἔπλετο νηνεμίη, κοίμησε δὲ κύματα δαίμων.</l>
<l n="170">ἀνστάντες δʼ ἕταροι νεὸς ἱστία μηρύσαντο</l>
<l>καὶ τὰ μὲν ἐν νηὶ γλαφυρῇ θέσαν, οἱ δʼ ἐπʼ ἐρετμὰ</l>
<l>ἑζόμενοι λεύκαινον ὕδωρ ξεστῇς ἐλάτῃσιν.</l>
<l>αὐτὰρ ἐγὼ κηροῖο μέγαν τροχὸν ὀξέι χαλκῷ</l>
<l>τυτθὰ διατμήξας χερσὶ στιβαρῇσι πίεζον·</l>
<l n="175">αἶψα δʼ ἰαίνετο κηρός,  ἐπεὶ κέλετο μεγάλη ἲς</l>
<l>Ἠελίου τʼ αὐγὴ Ὑπεριονίδαο ἄνακτος·</l>
<l>ἑξείης δʼ ἑτάροισιν ἐπʼ οὔατα πᾶσιν ἄλειψα.</l>
<l>οἱ δʼ ἐν νηί μʼ ἔδησαν ὁμοῦ χεῖράς τε πόδας τε</l>
<l>ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνῆπτον·</l>
<l n="180">αὐτοὶ δʼ ἑζόμενοι πολιὴν ἅλα τύπτον ἐρετμοῖς.</l>
<l>ἀλλʼ ὅτε τόσσον ἀπῆμεν ὅσον τε γέγωνε βοήσας,</l>
<l>ῥίμφα διώκοντες, τὰς δʼ οὐ λάθεν ὠκύαλος νηῦς</l>
<l>ἐγγύθεν ὀρνυμένη, λιγυρὴν δʼ ἔντυνον ἀοιδήν·</l>
<q direct="unspecified">
<l>
<milestone unit="para" ed="P"/>δεῦρʼ ἄγʼ ἰών, πολύαινʼ Ὀδυσεῦ, μέγα κῦδος Ἀχαιῶν,</l>
<l n="185">νῆα κατάστησον,  ἵνα νωιτέρην ὄπ ἀκούσῃς.</l>
<l>οὐ γάρ πώ τις τῇδε παρήλασε νηὶ μελαίνῃ,</l>
<l>πρίν γʼ ἡμέων μελίγηρυν ἀπὸ στομάτων ὄπʼ ἀκοῦσαι,</l>
<l>ἀλλʼ ὅ γε τερψάμενος νεῖται καὶ πλείονα εἰδώς.</l>
<l>ἴδμεν γάρ τοι πάνθʼ ὅσʼ ἐνὶ Τροίῃ εὐρείῃ</l>
<l n="190">Ἀργεῖοι Τρῶές τε θεῶν ἰότητι μόγησαν,</l>
<l>ἴδμεν δʼ, ὅσσα γένηται ἐπὶ χθονὶ πουλυβοτείρῃ.</l>
</q>
<milestone n="192" unit="card" ed="p"/>
<l>
<milestone unit="para" ed="P"/>ὣς φάσαν ἱεῖσαι ὄπα κάλλιμον· αὐτὰρ ἐμὸν κῆρ</l>
<l>ἤθελʼ ἀκουέμεναι, λῦσαί τʼ ἐκέλευον ἑταίρους</l>
<l>ὀφρύσι νευστάζων· οἱ δὲ προπεσόντες ἔρεσσον.</l>
<l n="195">αὐτίκα δʼ ἀνστάντες Περιμήδης Εὐρύλοχός τε</l>
<l>πλείοσί μʼ ἐν δεσμοῖσι δέον μᾶλλόν τε πίεζον.</l>
<l>αὐτὰρ ἐπεὶ δὴ τάς γε παρήλασαν, οὐδʼ ἔτʼ ἔπειτα</l>
<l>φθογγῆς Σειρήνων ἠκούομεν οὐδέ τʼ ἀοιδῆς,</l>
<l>αἶψʼ ἀπὸ κηρὸν ἕλοντο ἐμοὶ ἐρίηρες ἑταῖροι,</l>
<l n="200">ὅν σφιν ἐπʼ ὠσὶν ἄλειψʼ,  ἐμέ τʼ ἐκ δεσμῶν ἀνέλυσαν.</l>
<l>
<milestone unit="para" ed="P"/>ἀλλʼ ὅτε δὴ τὴν νῆσον ἐλείπομεν, αὐτίκʼ ἔπειτα</l>
<l>καπνὸν καὶ μέγα κῦμα ἴδον καὶ δοῦπον ἄκουσα.</l>
<l>τῶν δʼ ἄρα δεισάντων ἐκ χειρῶν ἔπτατʼ ἐρετμά,</l>
<l>βόμβησαν δʼ ἄρα πάντα κατὰ ῥόον· ἔσχετο δʼ αὐτοῦ</l>
<l n="205">νηῦς,  ἐπεὶ οὐκέτʼ ἐρετμὰ προήκεα χερσὶν ἔπειγον.</l>
<l>αὐτὰρ ἐγὼ διὰ νηὸς ἰὼν ὤτρυνον ἑταίρους</l>
<l>μειλιχίοις ἐπέεσσι παρασταδὸν ἄνδρα ἕκαστον·</l>
<q direct="unspecified">
<l>
<milestone unit="para" ed="P"/> ὦ φίλοι, οὐ γάρ πώ τι κακῶν ἀδαήμονές εἰμεν·</l>
<l>οὐ μὲν δὴ τόδε μεῖζον ἕπει κακόν, ἢ ὅτε Κύκλωψ</l>
<l n="210">εἴλει ἐνὶ σπῆι γλαφυρῷ κρατερῆφι βίηφιν·</l>
<l>ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,</l>
<l>ἐκφύγομεν, καί που τῶνδε μνήσεσθαι ὀίω.</l>
<l>νῦν δʼ ἄγεθʼ, ὡς ἂν ἐγὼ εἴπω, πειθώμεθα πάντες.</l>
<l>ὑμεῖς μὲν κώπῃσιν ἁλὸς ῥηγμῖνα βαθεῖαν</l>
<l n="215">τύπτετε κληίδεσσιν ἐφήμενοι,  αἴ κέ ποθι Ζεὺς</l>
<l>δώῃ τόνδε γʼ ὄλεθρον ὑπεκφυγέειν καὶ ἀλύξαι·</l>
<l>σοὶ δέ, κυβερνῆθʼ, ὧδʼ ἐπιτέλλομαι· ἀλλʼ ἐνὶ θυμῷ</l>
<l>βάλλευ, ἐπεὶ νηὸς γλαφυρῆς οἰήια νωμᾷς.</l>
<l>τούτου μὲν καπνοῦ καὶ κύματος ἐκτὸς ἔεργε</l>
<l n="220">νῆα,  σὺ δὲ σκοπέλου ἐπιμαίεο, μή σε λάθῃσι</l>
<l>κεῖσʼ ἐξορμήσασα καὶ ἐς κακὸν ἄμμε βάλῃσθα.</l>
</q>
<l>
<milestone unit="para" ed="P"/>ὣς ἐφάμην, οἱ δʼ ὦκα ἐμοῖς ἐπέεσσι πίθοντο.</l>
<l>Σκύλλην δʼ οὐκέτʼ ἐμυθεόμην, ἄπρηκτον ἀνίην,</l>
<l>μή πώς μοι δείσαντες ἀπολλήξειαν ἑταῖροι</l>
<l n="225">εἰρεσίης,  ἐντὸς δὲ πυκάζοιεν σφέας αὐτούς.</l>
<l>καὶ τότε δὴ Κίρκης μὲν ἐφημοσύνης ἀλεγεινῆς</l>
<l>λανθανόμην, ἐπεὶ οὔ τί μʼ ἀνώγει θωρήσσεσθαι·</l>
<l>αὐτὰρ ἐγὼ καταδὺς κλυτὰ τεύχεα καὶ δύο δοῦρε</l>
<l>μάκρʼ ἐν χερσὶν ἑλὼν εἰς ἴκρια νηὸς ἔβαινον</l>
<l n="230">πρῴρης· ἔνθεν γάρ μιν ἐδέγμην πρῶτα φανεῖσθαι</l>
<l>Σκύλλην πετραίην, ἥ μοι φέρε πῆμʼ ἑτάροισιν.</l>
<l>οὐδέ πῃ ἀθρῆσαι δυνάμην, ἔκαμον δέ μοι ὄσσε</l>
<l>πάντῃ παπταίνοντι πρὸς ἠεροειδέα πέτρην.</l>
<milestone n="234" unit="card" ed="p"/>
<l>
<milestone unit="para" ed="P"/>ἡμεῖς μὲν στεινωπὸν ἀνεπλέομεν γοόωντες·</l>
<l n="235">ἔνθεν μὲν Σκύλλη,  ἑτέρωθι δὲ δῖα Χάρυβδις</l>
<l>δεινὸν ἀνερροίβδησε θαλάσσης ἁλμυρὸν ὕδωρ.</l>
<l>ἦ τοι ὅτʼ ἐξεμέσειε, λέβης ὣς ἐν πυρὶ πολλῷ</l>
<l>πᾶσʼ ἀναμορμύρεσκε κυκωμένη, ὑψόσε δʼ ἄχνη</l>
<l>ἄκροισι σκοπέλοισιν ἐπʼ ἀμφοτέροισιν ἔπιπτεν·</l>
<l n="240">ἀλλʼ ὅτʼ ἀναβρόξειε θαλάσσης ἁλμυρὸν ὕδωρ,</l>
<l>πᾶσʼ ἔντοσθε φάνεσκε κυκωμένη, ἀμφὶ δὲ πέτρη</l>
<l>δεινὸν ἐβεβρύχει, ὑπένερθε δὲ γαῖα φάνεσκε</l>
<l>ψάμμῳ κυανέη· τοὺς δὲ χλωρὸν δέος ᾕρει.</l>
<l>ἡμεῖς μὲν πρὸς τὴν ἴδομεν δείσαντες ὄλεθρον·</l>
<l n="245">τόφρα δέ μοι Σκύλλη γλαφυρῆς ἐκ νηὸς ἑταίρους</l>
<l>ἓξ ἕλεθʼ, οἳ χερσίν τε βίηφί τε φέρτατοι ἦσαν.</l>
<l>σκεψάμενος δʼ ἐς νῆα θοὴν ἅμα καὶ μεθʼ ἑταίρους</l>
<l>ἤδη τῶν ἐνόησα πόδας καὶ χεῖρας ὕπερθεν</l>
<l>ὑψόσʼ ἀειρομένων· ἐμὲ δὲ φθέγγοντο καλεῦντες</l>
<l n="250">ἐξονομακλήδην,  τότε γʼ ὕστατον, ἀχνύμενοι κῆρ.</l>
<l>ὡς δʼ ὅτʼ ἐπὶ προβόλῳ ἁλιεὺς περιμήκεϊ ῥάβδῳ</l>
<l>ἰχθύσι τοῖς ὀλίγοισι δόλον κατὰ εἴδατα βάλλων</l>
<l>ἐς πόντον προΐησι βοὸς κέρας ἀγραύλοιο,</l>
<l>ἀσπαίροντα δʼ ἔπειτα λαβὼν ἔρριψε θύραζε,</l>
<l n="255">ὣς οἵ γʼ ἀσπαίροντες ἀείροντο προτὶ πέτρας·</l>
<l>αὐτοῦ δʼ εἰνὶ θύρῃσι κατήσθιε κεκληγῶτας</l>
<l>χεῖρας ἐμοὶ ὀρέγοντας ἐν αἰνῇ δηιοτῆτι·</l>
<l>οἴκτιστον δὴ κεῖνο ἐμοῖς ἴδον ὀφθαλμοῖσι</l>
<l>πάντων, ὅσσʼ ἐμόγησα πόρους ἁλὸς ἐξερεείνων.</l>
<l n="260">
<milestone unit="para" ed="P"/>αὐτὰρ ἐπεὶ πέτρας φύγομεν δεινήν τε Χάρυβδιν</l>
<l>Σκύλλην τʼ, αὐτίκʼ ἔπειτα θεοῦ ἐς ἀμύμονα νῆσον</l>
<l>ἱκόμεθʼ· ἔνθα δʼ ἔσαν καλαὶ βόες εὐρυμέτωποι,</l>
<l>πολλὰ δὲ ἴφια μῆλʼ Ὑπερίονος Ἠελίοιο.</l>
<l>δὴ τότʼ ἐγὼν ἔτι πόντῳ ἐὼν ἐν νηὶ μελαίνῃ</l>
<l n="265">μυκηθμοῦ τʼ ἤκουσα βοῶν αὐλιζομενάων</l>
<l>οἰῶν τε βληχήν· καί μοι ἔπος ἔμπεσε θυμῷ</l>
<l>μάντηος ἀλαοῦ, Θηβαίου Τειρεσίαο,</l>
<l>Κίρκης τʼ Αἰαίης, ἥ μοι μάλα πόλλʼ ἐπέτελλε</l>
<l>νῆσον ἀλεύασθαι τερψιμβρότου Ἠελίοιο.</l>
<l n="270">δὴ τότʼ ἐγὼν ἑτάροισι μετηύδων ἀχνύμενος κῆρ·</l>
<q direct="unspecified">
<l>
<milestone unit="para" ed="P"/>κέκλυτέ μευ μύθων κακά περ πάσχοντες ἑταῖροι,</l>
<l>ὄφρʼ ὑμῖν εἴπω μαντήια Τειρεσίαο</l>
<l>Κίρκης τʼ Αἰαίης, ἥ μοι μάλα πόλλʼ ἐπέτελλε</l>
<l>νῆσον ἀλεύασθαι τερψιμβρότου Ἠελίοιο·</l>
<l n="275">ἔνθα γὰρ αἰνότατον κακὸν ἔμμεναι ἄμμιν ἔφασκεν.</l>
<l>ἀλλὰ παρὲξ τὴν νῆσον ἐλαύνετε νῆα μέλαιναν.</l>
</q>
<milestone n="277" unit="card" ed="p"/>
<l>
<milestone unit="para" ed="P"/>ὣς ἐφάμην, τοῖσιν δὲ κατεκλάσθη φίλον ἦτορ.</l>
<l>αὐτίκα δʼ Εὐρύλοχος στυγερῷ μʼ ἠμείβετο μύθῳ·</l>
<q direct="unspecified">
<l>
<milestone unit="para" ed="P"/>σχέτλιός εἰς, Ὀδυσεῦ· περί τοι μένος, οὐδέ τι γυῖα</l>
<l n="280">κάμνεις· ἦ ῥά νυ σοί γε σιδήρεα πάντα τέτυκται,</l>
<l>ὅς ῥʼ ἑτάρους καμάτῳ ἁδηκότας ἠδὲ καὶ ὕπνῳ</l>
<l>οὐκ ἐάᾳς γαίης ἐπιβήμεναι, ἔνθα κεν αὖτε</l>
<l>νήσῳ ἐν ἀμφιρύτῃ λαρὸν τετυκοίμεθα δόρπον,</l>
<l>ἀλλʼ αὔτως διὰ νύκτα θοὴν ἀλάλησθαι ἄνωγας</l>
<l n="285">νήσου ἀποπλαγχθέντας ἐν ἠεροειδέι πόντῳ.</l>
<l>ἐκ νυκτῶν δʼ ἄνεμοι χαλεποί, δηλήματα νηῶν,</l>
<l>γίγνονται· πῇ κέν τις ὑπεκφύγοι αἰπὺν ὄλεθρον,</l>
<l>ἤν πως ἐξαπίνης ἔλθῃ ἀνέμοιο θύελλα,</l>
<l>ἢ Νότου ἢ Ζεφύροιο δυσαέος, οἵ τε μάλιστα</l>
<l n="290">νῆα διαρραίουσι θεῶν ἀέκητι ἀνάκτων.</l>
<l>ἀλλʼ ἦ τοι νῦν μὲν πειθώμεθα νυκτὶ μελαίνῃ</l>
<l>δόρπον θʼ ὁπλισόμεσθα θοῇ παρὰ νηὶ μένοντες,</l>
<l>ἠῶθεν δʼ ἀναβάντες ἐνήσομεν εὐρέι πόντῳ.</l>
</q>
<l>
<milestone unit="para" ed="P"/>ὣς ἔφατʼ Εὐρύλοχος, ἐπὶ δʼ ᾔνεον ἄλλοι ἑταῖροι.</l>
<l n="295">καὶ τότε δὴ γίγνωσκον ὃ δὴ κακὰ μήδετο δαίμων,</l>
<l>καί μιν φωνήσας ἔπεα πτερόεντα προσηύδων·</l>
<q direct="unspecified">
<l>
<milestone unit="para" ed="P"/>Εὐρύλοχʼ, ἦ μάλα δή με βιάζετε μοῦνον ἐόντα.</l>
<l>ἀλλʼ ἄγε νῦν μοι πάντες ὀμόσσατε καρτερὸν ὅρκον·</l>
<l>εἴ κέ τινʼ ἠὲ βοῶν ἀγέλην ἢ πῶυ μέγʼ οἰῶν</l>
<l n="300">εὕρωμεν,  μή πού τις ἀτασθαλίῃσι κακῇσιν</l>
<l>ἢ βοῦν ἠέ τι μῆλον ἀποκτάνῃ· ἀλλὰ ἕκηλοι</l>
<l>ἐσθίετε βρώμην, τὴν ἀθανάτη πόρε Κίρκη.</l>
</q>
<l>
<milestone unit="para" ed="P"/>ὣς ἐφάμην, οἱ δʼ αὐτίκʼ ἀπώμνυον, ὡς ἐκέλευον.</l>
<l>αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,</l>
<l n="305">στήσαμεν ἐν λιμένι γλαφυρῷ ἐυεργέα νῆα</l>
<l>ἄγχʼ ὕδατος γλυκεροῖο, καὶ ἐξαπέβησαν ἑταῖροι</l>
<l>νηός, ἔπειτα δὲ δόρπον ἐπισταμένως τετύκοντο.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>μνησάμενοι δὴ ἔπειτα φίλους ἔκλαιον ἑταίρους,</l>
<l n="310">οὓς ἔφαγε Σκύλλη γλαφυρῆς ἐκ νηὸς ἑλοῦσα·</l>
<l>κλαιόντεσσι δὲ τοῖσιν ἐπήλυθε νήδυμος ὕπνος.</l>
<l>ἦμος δὲ τρίχα νυκτὸς ἔην, μετὰ δʼ ἄστρα βεβήκει,</l>
<l>ὦρσεν ἔπι ζαῆν ἄνεμον νεφεληγερέτα Ζεὺς</l>
<l>λαίλαπι θεσπεσίῃ, σὺν δὲ νεφέεσσι κάλυψε</l>
<l n="315">γαῖαν ὁμοῦ καὶ πόντον· ὀρώρει δʼ οὐρανόθεν νύξ.</l>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>νῆα μὲν ὡρμίσαμεν κοῖλον σπέος εἰσερύσαντες.</l>
<l>ἔνθα δʼ ἔσαν νυμφέων καλοὶ χοροὶ ἠδὲ θόωκοι·</l>
<l>καὶ τότʼ ἐγὼν ἀγορὴν θέμενος μετὰ μῦθον ἔειπον·</l>
<q direct="unspecified">
<l n="320">
<milestone unit="para" ed="P"/>ὦ φίλοι,  ἐν γὰρ νηὶ θοῇ βρῶσίς τε πόσις τε</l>
<l>ἔστιν, τῶν δὲ βοῶν ἀπεχώμεθα, μή τι πάθωμεν·</l>
<l>δεινοῦ γὰρ θεοῦ αἵδε βόες καὶ ἴφια μῆλα,</l>
<l>Ἠελίου, ὃς πάντʼ ἐφορᾷ καὶ πάντʼ ἐπακούει.</l>
</q>
<l>
<milestone unit="para" ed="P"/>ὣς ἐφάμην, τοῖσιν δʼ ἐπεπείθετο θυμὸς ἀγήνωρ.</l>
<l n="325">μῆνα δὲ πάντʼ ἄλληκτος ἄη Νότος,  οὐδέ τις ἄλλος</l>
<l>γίγνετʼ ἔπειτʼ ἀνέμων εἰ μὴ Εὖρός τε Νότος τε.</l>
<milestone n="327" unit="card" ed="p"/>
<l>
<milestone unit="para" ed="P"/>οἱ δʼ ἧος μὲν σῖτον ἔχον καὶ οἶνον ἐρυθρόν,</l>
<l>τόφρα βοῶν ἀπέχοντο λιλαιόμενοι βιότοιο.</l>
<l>ἀλλʼ ὅτε δὴ νηὸς ἐξέφθιτο ἤια πάντα,</l>
<l n="330">καὶ δὴ ἄγρην ἐφέπεσκον ἀλητεύοντες ἀνάγκῃ,</l>
<l>ἰχθῦς ὄρνιθάς τε, φίλας ὅ τι χεῖρας ἵκοιτο,</l>
<l>γναμπτοῖς ἀγκίστροισιν, ἔτειρε δὲ γαστέρα λιμός·</l>
<l>δὴ τότʼ ἐγὼν ἀνὰ νῆσον ἀπέστιχον, ὄφρα θεοῖσιν</l>
<l>εὐξαίμην, εἴ τίς μοι ὁδὸν φήνειε νέεσθαι.</l>
<l n="335">ἀλλʼ ὅτε δὴ διὰ νήσου ἰὼν ἤλυξα ἑταίρους,</l>
<l>χεῖρας νιψάμενος, ὅθʼ ἐπὶ σκέπας ἦν ἀνέμοιο,</l>
<l>ἠρώμην πάντεσσι θεοῖς οἳ Ὄλυμπον ἔχουσιν·</l>
<l>οἱ δʼ ἄρα μοι γλυκὺν ὕπνον ἐπὶ βλεφάροισιν ἔχευαν.</l>
<l>Εὐρύλοχος δʼ ἑτάροισι κακῆς ἐξήρχετο βουλῆς·</l>
<q direct="unspecified">
<l n="340">
<milestone unit="para" ed="P"/>κέκλυτέ μευ μύθων κακά περ πάσχοντες ἑταῖροι.</l>
<l>πάντες μὲν στυγεροὶ θάνατοι δειλοῖσι βροτοῖσι,</l>
<l>λιμῷ δʼ οἴκτιστον θανέειν καὶ πότμον ἐπισπεῖν.</l>
<l>ἀλλʼ ἄγετʼ, Ἠελίοιο βοῶν ἐλάσαντες ἀρίστας</l>
<l>ῥέξομεν ἀθανάτοισι, τοὶ οὐρανὸν εὐρὺν ἔχουσιν.</l>
<l n="345">εἰ δέ κεν εἰς Ἰθάκην ἀφικοίμεθα,  πατρίδα γαῖαν,</l>
<l>αἶψά κεν Ἠελίῳ Ὑπερίονι πίονα νηὸν</l>
<l>τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.</l>
<l>εἰ δὲ χολωσάμενός τι βοῶν ὀρθοκραιράων</l>
<l>νῆʼ ἐθέλῃ ὀλέσαι, ἐπὶ δʼ ἕσπωνται θεοὶ ἄλλοι,</l>
<l n="350">βούλομʼ ἅπαξ πρὸς κῦμα χανὼν ἀπὸ θυμὸν ὀλέσσαι,</l>
<l>ἢ δηθὰ στρεύγεσθαι ἐὼν ἐν νήσῳ ἐρήμῃ.</l>
</q>
<q direct="unspecified">
<l>
<milestone unit="para" ed="P"/>ὣς ἔφατʼ Εὐρύλοχος, ἐπὶ δʼ ᾔνεον ἄλλοι ἑταῖροι.</l>
<l>αὐτίκα δʼ Ἠελίοιο βοῶν ἐλάσαντες ἀρίστας</l>
<l>ἐγγύθεν, οὐ γὰρ τῆλε νεὸς κυανοπρῴροιο</l>
<l n="355">βοσκέσκονθʼ ἕλικες καλαὶ βόες εὐρυμέτωποι·</l>
<l>τὰς δὲ περίστησάν τε καὶ εὐχετόωντο θεοῖσιν,</l>
<l>φύλλα δρεψάμενοι τέρενα δρυὸς ὑψικόμοιο·</l>
<l>οὐ γὰρ ἔχον κρῖ λευκὸν ἐυσσέλμου ἐπὶ νηός.</l>
<l>αὐτὰρ ἐπεί ῥʼ εὔξαντο καὶ ἔσφαξαν καὶ ἔδειραν,</l>
<l n="360">μηρούς τʼ ἐξέταμον κατά τε κνίσῃ ἐκάλυψαν</l>
<l>δίπτυχα ποιήσαντες, ἐπʼ αὐτῶν δʼ ὠμοθέτησαν.</l>
<l>οὐδʼ εἶχον μέθυ λεῖψαι ἐπʼ αἰθομένοις ἱεροῖσιν,</l>
<l>ἀλλʼ ὕδατι σπένδοντες ἐπώπτων ἔγκατα πάντα.</l>
<milestone n="364" unit="card" ed="p"/>
<l>αὐτὰρ ἐπεὶ κατὰ μῆρʼ ἐκάη καὶ σπλάγχνα πάσαντο,</l>
<l n="365">μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν.</l>
<l>καὶ τότε μοι βλεφάρων ἐξέσσυτο νήδυμος ὕπνος,</l>
<l>βῆν δʼ ἰέναι ἐπὶ νῆα θοὴν καὶ θῖνα θαλάσσης.</l>
<l>ἀλλʼ ὅτε δὴ σχεδὸν ἦα κιὼν νεὸς ἀμφιελίσσης,</l>
<l>καὶ τότε με κνίσης ἀμφήλυθεν ἡδὺς ἀυτμή.</l>
<l n="370">οἰμώξας δὲ θεοῖσι μέγʼ ἀθανάτοισι γεγώνευν·</l>
<q direct="unspecified">
<l>
<milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,</l>
<l>ἦ με μάλʼ εἰς ἄτην κοιμήσατε νηλέι ὕπνῳ.</l>
<l>οἱ δʼ ἕταροι μέγα ἔργον ἐμητίσαντο μένοντες.</l>
</q>
<l>
<milestone unit="para" ed="P"/>ὠκέα δʼ Ἠελίῳ Ὑπερίονι ἄγγελος ἦλθε</l>
<l n="375">Λαμπετίη τανύπεπλος,  ὅ οἱ βόας ἔκταμεν ἡμεῖς.</l>
<l>αὐτίκα δʼ ἀθανάτοισι μετηύδα χωόμενος κῆρ·</l>
<q direct="unspecified">
<l>
<milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,</l>
<l>τῖσαι δὴ ἑτάρους Λαερτιάδεω Ὀδυσῆος,</l>
<l>οἵ μευ βοῦς ἔκτειναν ὑπέρβιον, ᾗσιν ἐγώ γε</l>
<l n="380">χαίρεσκον μὲν ἰὼν εἰς οὐρανὸν ἀστερόεντα,</l>
<l>ἠδʼ ὁπότʼ ἂψ ἐπὶ γαῖαν ἀπʼ οὐρανόθεν προτραποίμην.</l>
<l>εἰ δέ μοι οὐ τίσουσι βοῶν ἐπιεικέʼ ἀμοιβήν,</l>
<l>δύσομαι εἰς Ἀίδαο καὶ ἐν νεκύεσσι φαείνω.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l n="385">Ἠέλιʼ,  ἦ τοι μὲν σὺ μετʼ ἀθανάτοισι φάεινε</l>
<l>καὶ θνητοῖσι βροτοῖσιν ἐπὶ ζείδωρον ἄρουραν·</l>
<l>τῶν δέ κʼ ἐγὼ τάχα νῆα θοὴν ἀργῆτι κεραυνῷ</l>
<l>τυτθὰ βαλὼν κεάσαιμι μέσῳ ἐνὶ οἴνοπι πόντῳ.</l>
</q>
<l>
<milestone unit="para" ed="P"/>ταῦτα δʼ ἐγὼν ἤκουσα Καλυψοῦς ἠυκόμοιο·</l>
<l n="390">ἡ δʼ ἔφη Ἑρμείαο διακτόρου αὐτὴ ἀκοῦσαι.</l>
<l>
<milestone unit="para" ed="P"/>αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
<l>νείκεον ἄλλοθεν ἄλλον ἐπισταδόν, οὐδέ τι μῆχος</l>
<l>εὑρέμεναι δυνάμεσθα, βόες δʼ ἀποτέθνασαν ἤδη.</l>
<l>τοῖσιν δʼ αὐτίκʼ ἔπειτα θεοὶ τέραα προύφαινον·</l>
<l n="395">εἷρπον μὲν ῥινοί,  κρέα δʼ ἀμφʼ ὀβελοῖσι μεμύκει,</l>
<l>ὀπταλέα τε καὶ ὠμά, βοῶν δʼ ὣς γίγνετο φωνή.</l>
<milestone n="397" unit="card" ed="p"/>
<l>
<milestone unit="para" ed="P"/>ἑξῆμαρ μὲν ἔπειτα ἐμοὶ ἐρίηρες ἑταῖροι</l>
<l>δαίνυντʼ Ἠελίοιο βοῶν ἐλάσαντες ἀρίστας·</l>
<l>ἀλλʼ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</l>
<l n="400">καὶ τότʼ ἔπειτʼ ἄνεμος μὲν ἐπαύσατο λαίλαπι θύων,</l>
<l>ἡμεῖς δʼ αἶψʼ ἀναβάντες ἐνήκαμεν εὐρέι πόντῳ,</l>
<l>ἱστὸν στησάμενοι ἀνά θʼ ἱστία λεύκʼ ἐρύσαντες.</l>
<l>
<milestone unit="para" ed="P"/>ἀλλʼ ὅτε δὴ τὴν νῆσον ἐλείπομεν, οὐδέ τις ἄλλη</l>
<l>φαίνετο γαιάων, ἀλλʼ οὐρανὸς ἠδὲ θάλασσα,</l>
<l n="405">δὴ τότε κυανέην νεφέλην ἔστησε Κρονίων</l>
<l>νηὸς ὕπερ γλαφυρῆς, ἤχλυσε δὲ πόντος ὑπʼ αὐτῆς.</l>
<l>ἡ δʼ ἔθει οὐ μάλα πολλὸν ἐπὶ χρόνον· αἶψα γὰρ ἦλθε</l>
<l>κεκληγὼς Ζέφυρος μεγάλῃ σὺν λαίλαπι θύων,</l>
<l>ἱστοῦ δὲ προτόνους ἔρρηξʼ ἀνέμοιο θύελλα</l>
<l n="410">ἀμφοτέρους· ἱστὸς δʼ ὀπίσω πέσεν,  ὅπλα τε πάντα</l>
<l>εἰς ἄντλον κατέχυνθʼ. ὁ δʼ ἄρα πρυμνῇ ἐνὶ νηὶ</l>
<l>πλῆξε κυβερνήτεω κεφαλήν, σὺν δʼ ὀστέʼ ἄραξε</l>
<l>πάντʼ ἄμυδις κεφαλῆς· ὁ δʼ ἄρʼ ἀρνευτῆρι ἐοικὼς</l>
<l>κάππεσʼ ἀπʼ ἰκριόφιν, λίπε δʼ ὀστέα θυμὸς ἀγήνωρ.</l>
<l n="415">Ζεὺς δʼ ἄμυδις βρόντησε καὶ ἔμβαλε νηὶ κεραυνόν·</l>
<l>ἡ δʼ ἐλελίχθη πᾶσα Διὸς πληγεῖσα κεραυνῷ,</l>
<l>ἐν δὲ θεείου πλῆτο, πέσον δʼ ἐκ νηὸς ἑταῖροι.</l>
<l>οἱ δὲ κορώνῃσιν ἴκελοι περὶ νῆα μέλαιναν</l>
<l>κύμασιν ἐμφορέοντο, θεὸς δʼ ἀποαίνυτο νόστον.</l>
<l n="420">αὐτὰρ ἐγὼ διὰ νηὸς ἐφοίτων,  ὄφρʼ ἀπὸ τοίχους</l>
<l>λῦσε κλύδων τρόπιος, τὴν δὲ ψιλὴν φέρε κῦμα,</l>
<l>ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπʼ αὐτῷ</l>
<l>ἐπίτονος βέβλητο, βοὸς ῥινοῖο τετευχώς·</l>
<l>τῷ ῥʼ ἄμφω συνέεργον, ὁμοῦ τρόπιν ἠδὲ καὶ ἱστόν,</l>
<l n="425">ἑζόμενος δʼ ἐπὶ τοῖς φερόμην ὀλοοῖς ἀνέμοισιν.</l>
<milestone n="426" unit="card" ed="p"/>
<l>
<milestone unit="para" ed="P"/>ἔνθʼ ἦ τοι Ζέφυρος μὲν ἐπαύσατο λαίλαπι θύων,</l>
<l>ἦλθε δʼ ἐπὶ Νότος ὦκα, φέρων ἐμῷ ἄλγεα θυμῷ,</l>
<l>ὄφρʼ ἔτι τὴν ὀλοὴν ἀναμετρήσαιμι Χάρυβδιν.</l>
<l>παννύχιος φερόμην, ἅμα δʼ ἠελίῳ ἀνιόντι</l>
<l n="430">ἦλθον ἐπὶ Σκύλλης σκόπελον δεινήν τε Χάρυβδιν.</l>
<l>ἡ μὲν ἀνερροίβδησε θαλάσσης ἁλμυρὸν ὕδωρ·</l>
<l>αὐτὰρ ἐγὼ ποτὶ μακρὸν ἐρινεὸν ὑψόσʼ ἀερθείς,</l>
<l>τῷ προσφὺς ἐχόμην ὡς νυκτερίς. οὐδέ πῃ εἶχον</l>
<l>οὔτε στηρίξαι ποσὶν ἔμπεδον οὔτʼ ἐπιβῆναι·</l>
<l n="435">ῥίζαι γὰρ ἑκὰς εἶχον, ἀπήωροι δʼ ἔσαν ὄζοι,</l>
<l>μακροί τε μεγάλοι τε, κατεσκίαον δὲ Χάρυβδιν.</l>
<l>νωλεμέως δʼ ἐχόμην, ὄφρʼ ἐξεμέσειεν ὀπίσσω</l>
<l>ἱστὸν καὶ τρόπιν αὖτις· ἐελδομένῳ δέ μοι ἦλθον</l>
<l>ὄψʼ· ἦμος δʼ ἐπὶ δόρπον ἀνὴρ ἀγορῆθεν ἀνέστη</l>
<l n="440">κρίνων νείκεα πολλὰ δικαζομένων αἰζηῶν,</l>
<l>τῆμος δὴ τά γε δοῦρα Χαρύβδιος ἐξεφαάνθη.</l>
<l>ἧκα δʼ ἐγὼ καθύπερθε πόδας καὶ χεῖρε φέρεσθαι,</l>
<l>μέσσῳ δʼ ἐνδούπησα παρὲξ περιμήκεα δοῦρα,</l>
<l>ἑζόμενος δʼ ἐπὶ τοῖσι διήρεσα χερσὶν ἐμῇσι.</l>
<l n="445">Σκύλλην δʼ οὐκέτʼ ἔασε πατὴρ ἀνδρῶν τε θεῶν τε</l>
<l>εἰσιδέειν· οὐ γάρ κεν ὑπέκφυγον αἰπὺν ὄλεθρον.</l>
<l>
<milestone unit="para" ed="P"/>ἔνθεν δʼ ἐννῆμαρ φερόμην, δεκάτῃ δέ με νυκτὶ</l>
<l>νῆσον ἐς Ὠγυγίην πέλασαν θεοί, ἔνθα Καλυψὼ</l>
<l>ναίει ἐυπλόκαμος, δεινὴ θεὸς αὐδήεσσα,</l>
<l n="450">ἥ μʼ ἐφίλει τʼ ἐκόμει τε.  τί τοι τάδε μυθολογεύω;</l>
<l>ἤδη γάρ τοι χθιζὸς ἐμυθεόμην ἐνὶ οἴκῳ</l>
<l>σοί τε καὶ ἰφθίμῃ ἀλόχῳ· ἐχθρὸν δέ μοί ἐστιν</l>
<l>αὖτις ἀριζήλως εἰρημένα μυθολογεύειν.</l>
</q>
</div1>
<div1 n="13" type="Book">
<milestone n="1" unit="card" ed="p"/>
<l>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ,</l>
<l>κηληθμῷ δʼ ἔσχοντο κατὰ μέγαρα σκιόεντα.</l>
<l>τὸν δʼ αὖτʼ Ἀλκίνοος ἀπαμείβετο φώνησέν τε·</l>
<q direct="unspecified">
<l>
<milestone unit="para" ed="P"/>ὦ Ὀδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,</l>
<l n="5">ὑψερεφές,  τῷ σʼ οὔ τι παλιμπλαγχθέντα γʼ ὀΐω</l>
<l>ἂψ ἀπονοστήσειν, εἰ καὶ μάλα πολλὰ πέπονθας.</l>
<l>ὑμέων δʼ ἀνδρὶ ἑκάστῳ ἐφιέμενος τάδε εἴρω,</l>
<l>ὅσσοι ἐνὶ μεγάροισι γερούσιον αἴθοπα οἶνον</l>
<l>αἰεὶ πίνετʼ ἐμοῖσιν, ἀκουάζεσθε δʼ ἀοιδοῦ.</l>
<l n="10">εἵματα μὲν δὴ ξείνῳ ἐϋξέστῃ ἐνὶ χηλῷ</l>
<l>κεῖται καὶ χρυσὸς πολυδαίδαλος ἄλλα τε πάντα</l>
<l>δῶρʼ, ὅσα Φαιήκων βουληφόροι ἐνθάδʼ ἔνεικαν·</l>
<l>ἀλλʼ ἄγε οἱ δῶμεν τρίποδα μέγαν ἠδὲ λέβητα</l>
<l>ἀνδρακάς· ἡμεῖς δʼ αὖτε ἀγειρόμενοι κατὰ δῆμον</l>
<l n="15">τισόμεθʼ· ἀργαλέον γὰρ ἕνα προικὸς χαρίσασθαι.</l>
</q>
<l>
<milestone unit="para" ed="P"/>ὣς ἔφατʼ Ἀλκίνοος, τοῖσιν δʼ ἐπιὴνδανε μῦθος.</l>
<l>οἱ μὲν κακκείοντες ἔβαν οἶκόνδε ἕκαστος,</l>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>νῆάδʼ ἐπεσσεύοντο, φέρον δʼ εὐήνορα χαλκόν.</l>
<l n="20">καὶ τὰ μὲν εὖ κατέθηχʼ ἱερὸν μένος Ἀλκινόοιο,</l>
<l>αὐτὸς ἰὼν διὰ νηὸς ὑπὸ ζυγά, μή τινʼ ἑταίρων</l>
<l>βλάπτοι ἐλαυνόντων, ὁπότε σπερχοίατʼ ἐρετμοῖς.</l>
<l>οἱ δʼ εἰς Ἀλκινόοιο κίον καὶ δαῖτʼ ἀλέγυνον.</l>
<l>
<milestone unit="para" ed="P"/>τοῖσι δὲ βοῦν ἱέρευσʼ ἱερὸν μένος Ἀλκινόοιο</l>
<l n="25">Ζηνὶ κελαινεφέϊ Κρονίδῃ,  ὃς πᾶσιν ἀνάσσει.</l>
<l>μῆρα δὲ κήαντες δαίνυντʼ ἐρικυδέα δαῖτα</l>
<l>τερπόμενοι· μετὰ δέ σφιν ἐμέλπετο θεῖος ἀοιδός,</l>
<l>Δημόδοκος, λαοῖσι τετιμένος. αὐτὰρ Ὀδυσσεὺς</l>
<l>πολλὰ πρὸς ἠέλιον κεφαλὴν τρέπε παμφανόωντα,</l>
<l n="30">δῦναι ἐπειγόμενος· δὴ γὰρ μενέαινε νέεσθαι.</l>
<l>ὡς δʼ ὅτʼ ἀνὴρ δόρποιο λιλαίεται, ᾧ τε πανῆμαρ</l>
<l>νειὸν ἀνʼ ἕλκητον βόε οἴνοπε πηκτὸν ἄροτρον·</l>
<l>ἀσπασίως δʼ ἄρα τῷ κατέδυ φάος ἠελίοιο</l>
<l>δόρπον ἐποίχεσθαι, βλάβεται δέ τε γούνατʼ ἰόντι·</l>
<l n="35">ὣς Ὀδυσῆʼ ἀσπαστὸν ἔδυ φάος ἠελίοιο.</l>
<l>αἶψα δὲ Φαιήκεσσι φιληρέτμοισι μετηύδα,</l>
<l>Ἀλκινόῳ δὲ μάλιστα πιφαυσκόμενος φάτο μῦθον·</l>
<q direct="unspecified">
<l>
<milestone unit="para" ed="P"/>Ἀλκίνοε κρεῖον, πάντων ἀριδείκετε λαῶν,</l>
<l>πέμπετέ με σπείσαντες ἀπήμονα, χαίρετε δʼ αὐτοί·</l>
<l n="40">ἤδη γὰρ τετέλεσται ἅ μοι φίλος ἤθελε θυμός,</l>
<l>πομπὴ καὶ φίλα δῶρα, τά μοι θεοὶ Οὐρανίωνες</l>
<l>ὄλβια ποιήσειαν· ἀμύμονα δʼ οἴκοι ἄκοιτιν</l>
<l>νοστήσας εὕροιμι σὺν ἀρτεμέεσσι φίλοισιν.</l>
<l>ὑμεῖς δʼ αὖθι μένοντες ἐϋφραίνοιτε γυναῖκας</l>
<l n="45">κουριδίας καὶ τέκνα· θεοὶ δʼ ἀρετὴν ὀπάσειαν</l>
<l>παντοίην, καὶ μή τι κακὸν μεταδήμιον εἴη.</l>
</q>
<milestone n="47" unit="card" ed="p"/>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον</l>
<l>πεμπέμεναι τὸν ξεῖνον, ἐπεὶ κατὰ μοῖραν ἔειπεν.</l>
<l>καὶ τότε κήρυκα προσέφη μένος Ἀλκινόοιο·</l>
<q direct="unspecified">
<l n="50">Ποντόνοε,  κρητῆρα κερασσάμενος μέθυ νεῖμον</l>
<l>πᾶσιν ἀνὰ μέγαρον, ὄφρʼ εὐξάμενοι Διὶ πατρὶ</l>
<l>τὸν ξεῖνον πέμπωμεν ἑὴν ἐς πατρίδα γαῖαν.</l>
</q>
<l>
<milestone unit="para" ed="P"/>ὣς φάτο, Ποντόνοος δὲ μελίφρονα οἶνον ἐκίρνα,</l>
<l>νώμησεν δʼ ἄρα πᾶσιν ἐπισταδόν· οἱ δὲ θεοῖσιν</l>
<l n="55">ἔσπεισαν μακάρεσσι,  τοὶ οὐρανὸν εὐρὺν ἔχουσιν,</l>
<l>αὐτόθεν ἐξ ἑδρέων. ἀνὰ δʼ ἵστατο δῖος Ὀδυσσεύς,</l>
<l>Ἀρήτῃ δʼ ἐν χειρὶ τίθει δέπας ἀμφικύπελλον,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>χαῖρέ μοι, ὦ βασίλεια, διαμπερές, εἰς ὅ κε γῆρας</l>
<l n="60">ἔλθῃ καὶ θάνατος,  τά τʼ ἐπʼ ἀνθρώποισι πέλονται.</l>
<l>αὐτὰρ ἐγὼ νέομαι· σὺ δὲ τέρπεο τῷδʼ ἐνὶ οἴκῳ</l>
<l>παισί τε καὶ λαοῖσι καὶ Ἀλκινόῳ βασιλῆϊ.</l>
</q>
<l>
<milestone unit="para" ed="P"/>ὣς εἰπὼν ὑπὲρ οὐδὸν ἐβήσετο δῖος Ὀδυσσεύς,</l>
<l>τῷ δʼ ἅμα κήρυκα προΐει μένος Ἀλκινόοιο,</l>
<l n="65">ἡγεῖσθαι ἐπὶ νῆα θοὴν καὶ θῖνα θαλάσσης·</l>
<l>Ἀρήτη δʼ ἄρα οἱ δμῳὰς ἅμʼ ἔπεμπε γυναῖκας,</l>
<l>τὴν μὲν φᾶρος ἔχουσαν ἐϋπλυνὲς ἠδὲ χιτῶνα,</l>
<l>τὴν δʼ ἑτέρην χηλὸν πυκινὴν ἅμʼ ὄπασσε κομίζειν·</l>
<l>ἡ δʼ ἄλλη σῖτόν τʼ ἔφερεν καὶ οἶνον ἐρυθρόν.</l>
<l n="70">
<milestone unit="para" ed="P"/>αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
<l>αἶψα τά γʼ ἐν νηῒ γλαφυρῇ πομπῆες ἀγαυοὶ</l>
<l>δεξάμενοι κατέθεντο, πόσιν καὶ βρῶσιν ἅπασαν·</l>
<l>κὰδ δʼ ἄρʼ Ὀδυσσῆϊ στόρεσαν ῥῆγός τε λίνον τε</l>
<l>νηὸς ἐπʼ ἰκριόφιν γλαφυρῆς, ἵνα νήγρετον εὕδοι,</l>
<l n="75">πρυμνῆς· ἂν δὲ καὶ αὐτὸς ἐβήσετο καὶ κατέλεκτο</l>
<l>σιγῇ· τοὶ δὲ καθῖζον ἐπὶ κληῗσιν ἕκαστοι</l>
<l>κόσμῳ, πεῖσμα δʼ ἔλυσαν ἀπὸ τρητοῖο λίθοις.</l>
<l>εὖθʼ οἱ ἀνακλινθέντες ἀνερρίπτουν ἅλα πηδῷ,</l>
<l>καὶ τῷ νήδυμος ὕπνος ἐπὶ βλεφάροισιν ἔπιπτε,</l>
<l n="80">νήγρετος,  ἥδιστος, θανάτῳ ἄγχιστα ἐοικώς.</l>
<l>ἡ δʼ, ὥς τʼ ἐν πεδίῳ τετράοροι ἄρσενες ἵπποι,</l>
<l>πάντες ἅμʼ ὁρμηθέντες ὑπὸ πληγῇσιν ἱμάσθλης,</l>
<l>ὑψόσʼ ἀειρόμενοι ῥίμφα πρήσσουσι κέλευθον,</l>
<l>ὣς ἄρα τῆς πρύμνη μὲν ἀείρετο, κῦμα δʼ ὄπισθε</l>
<l n="85">πορφύρεον μέγα θῦε πολυφλοίσβοιο θαλάσσης.</l>
<l>ἡ δὲ μάλʼ ἀσφαλέως θέεν ἔμπεδον· οὐδέ κεν ἴρηξ</l>
<l>κίρκος ὁμαρτήσειεν, ἐλαφρότατος πετεηνῶν.</l>
<l>ὣς ἡ ῥίμφα θέουσα θαλάσσης κύματʼ ἔταμνεν,</l>
<l>ἄνδρα φέρουσα θεοῖς ἐναλίγκια μήδεʼ ἔχοντα·</l>
<l n="90">ὃς πρὶν μὲν μάλα πολλὰ πάθʼ ἄλγεα ὃν κατὰ θυμὸν</l>
<l>ἀνδρῶν τε πτολέμους ἀλεγεινά τε κύματα πείρων,</l>
<l>δὴ τότε γʼ ἀτρέμας εὗδε, λελασμένος ὅσσʼ ἐπεπόνθει.</l>
<milestone n="93" unit="card" ed="p"/>
<l>
<milestone unit="para" ed="P"/>εὖτʼ ἀστὴρ ὑπερέσχε φαάντατος, ὅς τε μάλιστα</l>
<l>ἔρχεται ἀγγέλλων φάος Ἠοῦς ἠριγενείης,</l>
<l n="95">τῆμος δὴ νήσῳ προσεπίλνατο ποντοπόρος νηῦς.</l>
<l>
<milestone unit="para" ed="P"/>Φόρκυνος δέ τίς ἐστι λιμήν, ἁλίοιο γέροντος,</l>
<l>ἐν δήμῳ Ἰθάκης· δύο δὲ προβλῆτες ἐν αὐτῷ</l>
<l>ἀκταὶ ἀπορρῶγες, λιμένος ποτιπεπτηυῖαι,</l>
<l>αἵ τʼ ἀνέμων σκεπόωσι δυσαήων μέγα κῦμα</l>
<l n="100">ἔκτοθεν· ἔντοσθεν δέ τʼ ἄνευ δεσμοῖο μένουσι</l>
<l>νῆες ἐΰσσελμοι, ὅτʼ ἂν ὅρμου μέτρον ἵκωνται.</l>
<l>αὐτὰρ ἐπὶ κρατὸς λιμένος τανύφυλλος ἐλαίη,</l>
<l>ἀγχόθι δʼ αὐτῆς ἄντρον ἐπήρατον ἠεροειδές,</l>
<l>ἱρὸν νυμφάων αἱ νηϊάδες καλέονται.</l>
<l n="105">ἐν δὲ κρητῆρές τε καὶ ἀμφιφορῆες ἔασιν</l>
<l>λάϊνοι· ἔνθα δʼ ἔπειτα τιθαιβώσσουσι μέλισσαι.</l>
<l>ἐν δʼ ἱστοὶ λίθεοι περιμήκεες, ἔνθα τε νύμφαι</l>
<l>φάρεʼ ὑφαίνουσιν ἁλιπόρφυρα, θαῦμα ἰδέσθαι·</l>
<l>ἐν δʼ ὕδατʼ ἀενάοντα. δύω δέ τέ οἱ θύραι εἰσίν,</l>
<l n="110">αἱ μὲν πρὸς Βορέαο καταιβαταὶ ἀνθρώποισιν,</l>
<l>αἱ δʼ αὖ πρὸς Νότου εἰσὶ θεώτεραι· οὐδέ τι κείνῃ</l>
<l>ἄνδρες ἐσέρχονται, ἀλλʼ ἀθανάτων ὁδός ἐστιν.</l>
<l>
<milestone unit="para" ed="P"/>ἔνθʼ οἵ γʼ εἰσέλασαν, πρὶν εἰδότες· ἡ μὲν ἔπειτα</l>
<l>ἠπείρῳ ἐπέκελσεν, ὅσον τʼ ἐπὶ ἥμισυ πάσης,</l>
<l n="115">σπερχομένη· τοῖον γὰρ ἐπείγετο χέρσʼ ἐρετάων·</l>
<l>οἱ δʼ ἐκ νηὸς βάντες ἐϋζύγου ἤπειρόνδε</l>
<l>πρῶτον Ὀδυσσῆα γλαφυρῆς ἐκ νηὸς ἄειραν</l>
<l>αὐτῷ σύν τε λίνῳ καὶ ῥήγεϊ σιγαλόεντι,</l>
<l>κὰδ δʼ ἄρʼ ἐπὶ ψαμάθῳ ἔθεσαν δεδμημένον ὕπνῳ,</l>
<l n="120">ἐκ δὲ κτήματʼ ἄειραν,  ἅ οἱ Φαίηκες ἀγαυοὶ</l>
<l>ὤπασαν οἴκαδʼ ἰόντι διὰ μεγάθυμον Ἀθήνην.</l>
<l>καὶ τὰ μὲν οὖν παρὰ πυθμένʼ ἐλαίης ἀθρόα θῆκαν</l>
<l>ἐκτὸς ὁδοῦ, μή πώς τις ὁδιτάων ἀνθρώπων,</l>
<l>πρίν γʼ Ὀδυσῆʼ ἔγρεσθαι, ἐπελθὼν δηλήσαιτο·</l>
<l n="125">αὐτοὶ δʼ αὖτʼ οἶκόνδε πάλιν κίον.  οὐδʼ ἐνοσίχθων</l>
<l>λήθετʼ ἀπειλάων, τὰς ἀντιθέῳ Ὀδυσῆϊ</l>
<l>πρῶτον ἐπηπείλησε, Διὸς δʼ ἐξείρετο βουλήν·</l>
<q direct="unspecified">
<l>
<milestone unit="para" ed="P"/>Ζεῦ πάτερ, οὐκέτʼ ἐγώ γε μετʼ ἀθανάτοισι θεοῖσι</l>
<l>τιμήεις ἔσομαι, ὅτε με βροτοὶ οὔ τι τίουσιν,</l>
<l n="130">Φαίηκες,  τοί πέρ τοι ἐμῆς ἔξ εἰσι γενέθλης.</l>
<l>καὶ γὰρ νῦν Ὀδυσῆʼ ἐφάμην κακὰ πολλὰ παθόντα</l>
<l>οἴκαδʼ ἐλεύσεσθαι· νόστον δέ οἱ οὔ ποτʼ ἀπηύρων</l>
<l>πάγχυ, ἐπεὶ σὺ πρῶτον ὑπέσχεο καὶ κατένευσας.</l>
<l>οἱ δʼ εὕδοντʼ ἐν νηῒ θοῇ ἐπὶ πόντον ἄγοντες</l>
<l n="135">κάτθεσαν εἰν Ἰθάκῃ,  ἔδοσαν δέ οἱ ἄσπετα  δῶρα,</l>
<l>χαλκόν τε χρυσόν τε ἅλις ἐσθῆτά θʼ ὑφαντήν,</l>
<l>πόλλʼ, ὅσʼ ἂν οὐδέ ποτε Τροίης ἐξήρατʼ Ὀδυσσεύς,</l>
<l>εἴ περ ἀπήμων ἦλθε, λαχὼν ἀπὸ ληΐδος αἶσαν.</l>
</q>
<milestone n="139" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσέφη νεφεληγερέτα Ζεὺς·</l>
<q direct="unspecified">
<l n="140">ὢ πόποι,  ἐννοσίγαιʼ εὐρυσθενές, οἷον ἔειπες.</l>
<l>οὔ τί σʼ ἀτιμάζουσι θεοί· χαλεπὸν δέ κεν εἴη</l>
<l>πρεσβύτατον καὶ ἄριστον ἀτιμίῃσιν ἰάλλειν.</l>
<l>ἀνδρῶν δʼ εἴ πέρ τίς σε βίῃ καὶ κάρτεϊ εἴκων</l>
<l>οὔ τι τίει. σοὶ δʼ ἐστὶ καὶ ἐξοπίσω τίσις αἰεί.</l>
<l n="145">ἔρξον ὅπως ἐθέλεις καί τοι φίλον ἔπλετο θυμῷ.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα Ποσειδάων ἐνοσίχθων·</l>
<q direct="unspecified">
<l>αἶψά κʼ ἐγὼν ἔρξαιμι, κελαινεφές, ὡς ἀγορεύεις·</l>
<l>ἀλλὰ σὸν αἰεὶ θυμὸν ὀπίζομαι ἠδʼ ἀλεείνω.</l>
<l>νῦν αὖ Φαιήκων ἐθέλω περικαλλέα νῆα,</l>
<l n="150">ἐκ πομπῆς ἀνιοῦσαν,  ἐν ἠεροειδέϊ πόντῳ</l>
<l>ῥαῖσαι, ἵνʼ ἤδη σχῶνται, ἀπολλήξωσι δὲ πομπῆς</l>
<l>ἀνθρώπων, μέγα δέ σφιν ὄρος πόλει ἀμφικαλύψαι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>ὢ πέπον, ὡς μὲν ἐμῷ θυμῷ δοκεῖ εἶναι ἄριστα,</l>
<l n="155">ὁππότε κεν δὴ πάντες ἐλαυνομένην προΐδωνται</l>
<l>λαοὶ ἀπὸ πτόλιος, θεῖναι λίθον ἐγγύθι γαίης</l>
<l>νηῒ θοῇ ἴκελον, ἵνα θαυμάζωσιν ἅπαντες</l>
<l>ἄνθρωποι, μέγα δέ σφιν ὄρος πόλει ἀμφικαλύψαι.</l>
</q>
<l>
<milestone unit="para" ed="P"/>αὐτὰρ ἐπεὶ τό γʼ ἄκουσε Ποσειδάων ἐνοσίχθων,</l>
<l n="160">βῆ ῥʼ ἴμεν ἐς Σχερίην,  ὅθι Φαίηκες γεγάασιν.</l>
<l>ἔνθʼ ἔμενʼ· ἡ δὲ μάλα σχεδὸν ἤλυθε ποντοπόρος νηῦς</l>
<l>ῥίμφα διωκομένη· τῆς δὲ σχεδὸν ἦλθʼ ἐνοσίχθων,</l>
<l>ὅς μιν λᾶαν ἔθηκε καὶ ἐρρίζωσεν ἔνερθε</l>
<l>χειρὶ καταπρηνεῖ ἐλάσας· ὁ δὲ νόσφι βεβήκει.</l>
<l n="165">οἱ δὲ πρὸς ἀλλήλους ἔπεα πτερόεντʼ ἀγόρευον</l>
<l>Φαίηκες δολιχήρετμοι, ναυσίκλυτοι ἄνδρες.</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>
<milestone unit="para" ed="P"/>ὤ μοι, τίς δὴ νῆα θοὴν ἐπέδησʼ ἐνὶ πόντῳ</l>
<l>οἴκαδʼ ἐλαυνομένην; καὶ δὴ προὐφαίνετο πᾶσα.</l>
</q>
<l n="170">
<milestone unit="para" ed="P"/>ὣς ἄρα τις εἴπεσκε· τὰ δʼ οὐκ ἴσαν ὡς ἐτέτυκτο.</l>
<l>τοῖσιν δʼ Ἀλκίνοος ἀγορήσατο καὶ μετέειπεν·</l>
<q direct="unspecified">
<l>
<milestone unit="para" ed="P"/>ὢ πόποι, ἦ μάλα δή με παλαίφατα θέσφαθʼ ἱκάνει</l>
<l>πατρὸς ἐμοῦ, ὃς ἔφασκε Ποσειδάωνʼ ἀγάσασθαι</l>
<l>ἡμῖν, οὕνεκα πομποὶ ἀπήμονές εἰμεν ἁπάντων.</l>
<l n="175">φῆ ποτὲ Φαιήκων ἀνδρῶν περικαλλέα, νῆα,</l>
<l>ἐκ πομπῆς ἀνιοῦσαν, ἐν ἠεροειδέϊ πόντῳ</l>
<l>ῥαισέμεναι, μέγα δʼ ἧμιν ὄρος πόλει ἀμφικαλύψειν.</l>
<l>ὣς ἀγόρευʼ ὁ γέρων· τὰ δὲ δὴ νῦν πάντα τελεῖται.</l>
<l>ἀλλʼ ἄγεθʼ, ὡς ἂν ἐγὼ εἴπω, πειθώμεθα πάντες·</l>
<l n="180">πομπῆς μὲν παύσασθε βροτῶν,  ὅτε κέν τις ἵκηται</l>
<l>ἡμέτερον προτὶ ἄστυ· Ποσειδάωνι δὲ ταύρους</l>
<l>δώδεκα κεκριμένους ἱερεύσομεν, αἴ κʼ ἐλεήσῃ,</l>
<l>μηδʼ ἡμῖν περίμηκες ὄρος πόλει ἀμφικαλύψῃ.</l>
</q>
<milestone n="184" unit="card" ed="p"/>
<l>
<milestone unit="para" ed="P"/>ὣς ἔφαθʼ, οἱ δʼ ἔδεισαν, ἑτοιμάσσαντο δὲ ταύρους.</l>
<l n="185">ὣς οἱ μέν ῥʼ εὔχοντο Ποσειδάωνι ἄνακτι</l>
<l>δήμου Φαιήκων ἡγήτορες ἠδὲ μέδοντες,</l>
<l>ἑσταότες περὶ βωμόν. ὁ δʼ ἔγρετο δῖος Ὀδυσσεὺς</l>
<l>εὕδων ἐν γαίῃ πατρωΐῃ, οὐδέ μιν ἔγνω,</l>
<l>ἤδη δὴν ἀπεών· περὶ γὰρ θεὸς ἠέρα χεῦε</l>
<l n="190">Παλλὰς Ἀθηναίη,  κούρη Διός, ὄφρα μιν αὐτὸν</l>
<l>ἄγνωστον τεύξειεν ἕκαστά τε μυθήσαιτο,</l>
<l>μή μιν πρὶν ἄλοχος γνοίη ἀστοί τε φίλοι τε,</l>
<l>πρὶν πᾶσαν μνηστῆρας ὑπερβασίην ἀποτῖσαι.</l>
<l>τοὔνεκʼ ἄρʼ ἀλλοειδέα φαινέσκετο πάντα ἄνακτι,</l>
<l n="195">ἀτραπιτοί τε διηνεκέες λιμένες τε πάνορμοι</l>
<l>πέτραι τʼ ἠλίβατοι καὶ δένδρεα τηλεθόωντα.</l>
<l>στῆ δʼ ἄρʼ ἀναΐξας καί ῥʼ εἴσιδε πατρίδα γαῖαν·</l>
<l>ᾤμωξέν τʼ ἄρ ἔπειτα καὶ ὣ πεπλήγετο μηρὼ</l>
<l>χερσὶ καταπρηνέσσʼ, ὀλοφυρόμενος δʼ ἔπος ηὔδα·</l>
<q direct="unspecified">
<l n="200">
<milestone unit="para" ed="P"/>ὤ μοι ἐγώ,  τέων αὖτε βροτῶν ἐς γαῖαν ἱκάνω;</l>
<l>ἦ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,</l>
<l>ἦε φιλόξεινοι, καί σφιν νόος ἐστὶ θεουδής;</l>
<l>πῇ δὴ χρήματα πολλὰ φέρω τάδε; πῇ τε καὶ αὐτὸς</l>
<l>πλάζομαι; αἴθʼ ὄφελον μεῖναι παρὰ Φαιήκεσσιν</l>
<l n="205">αὐτοῦ· ἐγὼ δέ κεν ἄλλον ὑπερμενέων βασιλήων</l>
<l>ἐξικόμην, ὅς κέν μʼ ἐφίλει καὶ ἔπεμπε νέεσθαι.</l>
<l>νῦν δʼ οὔτʼ ἄρ πῃ θέσθαι ἐπίσταμαι, οὐδὲ μὲν αὐτοῦ</l>
<l>καλλείψω, μή πώς μοι ἕλωρ ἄλλοισι γένηται.</l>
<l>ὢ πόποι, οὐκ ἄρα πάντα νοήμονες οὐδὲ δίκαιοι</l>
<l n="210">ἦσαν Φαιήκων ἡγήτορες ἠδὲ μέδοντες,</l>
<l>οἵ μʼ εἰς ἄλλην γαῖαν ἀπήγαγον, ἦ τέ μʼ ἔφαντο</l>
<l>ἄξειν εἰς Ἰθάκην εὐδείελον, οὐδʼ ἐτέλεσσαν.</l>
<l>Ζεὺς σφέας τίσαιτο ἱκετήσιος, ὅς τε καὶ ἄλλους</l>
<l>ἀνθρώπους ἐφορᾷ καὶ τίνυται ὅς τις ἁμάρτῃ.</l>
<l n="215">ἀλλʼ ἄγε δὴ τὰ χρήματʼ ἀριθμήσω καὶ ἴδωμαι,</l>
<l>μή τί μοι οἴχωνται κοίλης ἐπὶ νηὸς ἄγοντες.</l>
</q>
<milestone n="217" unit="card" ed="p"/>
<l>
<milestone unit="para" ed="P"/>ὣς εἰπὼν τρίποδας περικαλλέας ἠδὲ λέβητας</l>
<l>ἠρίθμει καὶ χρυσὸν ὑφαντά τε εἵματα καλά.</l>
<l>τῶν μὲν ἄρʼ ὀύ τι πόθει· ὁ δʼ ὀδύρετο πατρίδα γαῖαν</l>
<l n="220">ἑρπύζων παρὰ θῖνα πολυφλοίσβοιο θαλάσσης,</l>
<l>πόλλʼ ὀλοφυρόμενος. σχεδόθεν δέ οἱ ἦλθεν Ἀθήνη,</l>
<l>ἀνδρὶ δέμας εἰκυῖα νέῳ, ἐπιβώτορι μήλων,</l>
<l>παναπάλῳ, οἷοί τε ἀνάκτων παῖδες ἔασι,</l>
<l>δίπτυχον ἀμφʼ ὤμοισιν ἔχουσʼ εὐεργέα λώπην·</l>
<l n="225">ποσσὶ δʼ ὑπὸ λιπαροῖσι πέδιλʼ ἔχε,  χερσὶ δʼ ἄκοντα.</l>
<l>τὴν δʼ Ὀδυσεὺς γήθησεν ἰδὼν καὶ ἐναντίος ἦλθε,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ὦ φίλʼ, ἐπεί σε πρῶτα κιχάνω τῷδʼ ἐνὶ χώρῳ,</l>
<l>χαῖρέ τε καὶ μή μοί τι κακῷ νόῳ ἀντιβολήσαις,</l>
<l n="230">ἀλλὰ σάω μὲν ταῦτα,  σάω δʼ ἐμέ· σοὶ γὰρ ἐγώ γε</l>
<l>εὔχομαι ὥς τε θεῷ καί σευ φίλα γούναθʼ ἱκάνω.</l>
<l>καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·</l>
<l>τίς γῆ, τίς δῆμος, τίνες ἀνέρες ἐγγεγάασιν;</l>
<l>ἦ πού τις νήσων εὐδείελος, ἦέ τις ἀκτὴ</l>
<l n="235">κεῖθʼ ἁλὶ κεκλιμένη ἐριβώλακος ἠπείροιο;</l>
</q>
<l>
<milestone unit="para" ed="P"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l>νήπιός εἰς, ὦ ξεῖνʼ, ἢ τηλόθεν εἰλήλουθας,</l>
<l>εἰ δὴ τήνδε τε γαῖαν ἀνείρεαι. οὐδέ τι λίην</l>
<l>οὕτω νώνυμός ἐστιν· ἴσασι δέ μιν μάλα πολλοί,</l>
<l n="240">ἠμὲν ὅσοι ναίουσι πρὸς ἠῶ τʼ ἠέλιόν τε,</l>
<l>ἠδʼ ὅσσοι μετόπισθε ποτὶ ζόφον ἠερόεντα.</l>
<l>ἦ τοι μὲν τρηχεῖα καὶ οὐχ ἱππήλατός ἐστιν,</l>
<l>οὐδὲ λίην λυπρή, ἀτὰρ οὐδʼ εὐρεῖα τέτυκται.</l>
<l>ἐν μὲν γάρ οἱ σῖτος ἀθέσφατος, ἐν δέ τε οἶνος</l>
<l n="245">γίγνεται· αἰεὶ δʼ ὄμβρος ἔχει τεθαλυῖά τʼ ἐέρση·</l>
<l>αἰγίβοτος δʼ ἀγαθὴ καὶ βούβοτος· ἔστι μὲν ὕλη</l>
<l>παντοίη, ἐν δʼ ἀρδμοὶ ἐπηετανοὶ παρέασι.</l>
<l>τῷ τοι, ξεῖνʼ, Ἰθάκης γε καὶ ἐς Τροίην ὄνομʼ ἵκει,</l>
<l>τήν περ τηλοῦ φασὶν Ἀχαιΐδος ἔμμεναι αἴης.</l>
</q>
<milestone n="250" unit="card" ed="p"/>
<l n="250">
<milestone unit="para" ed="P"/>ὣς φάτο,  γήθησεν δὲ πολύτλας δῖος Ὀδυσσεύς,</l>
<l>χαίρων ᾗ γαίῃ πατρωΐῃ, ὥς οἱ ἔειπε</l>
<l>Παλλὰς Ἀθηναίη, κούρη Διὸς, αἰγιόχοιο·</l>
<l>καί μιν φωνήσας ἔπεα πτερόεντα προσηύδα·</l>
<l>οὐδʼ ὅ γʼ ἀληθέα εἶπε, πάλιν δʼ ὅ γε λάζετο μῦθον,</l>
<l n="255">αἰεὶ ἐνὶ στήθεσσι νόον πολυκερδέα νωμῶν·</l>
<q direct="unspecified">
<l>
<milestone unit="para" ed="P"/>πυνθανόμην Ἰθάκης γε καὶ ἐν Κρήτῃ εὐρείῃ,</l>
<l>τηλοῦ ὑπὲρ πόντου· νῦν δʼ εἰλήλουθα καὶ αὐτὸς</l>
<l>χρήμασι σὺν τοίσδεσσι· λιπὼν δʼ ἔτι παισὶ τοσαῦτα</l>
<l>φεύγω, ἐπεὶ φίλον υἷα κατέκτανον Ἰδομενῆος,</l>
<l n="260">Ὀρσίλοχον πόδας ὠκύν,  ὃς ἐν Κρήτῃ εὐρείῃ</l>
<l>ἀνέρας ἀλφηστὰς νίκα ταχέεσσι πόδεσσιν,</l>
<l>οὕνεκά με στερέσαι τῆς ληΐδος ἤθελε πάσης</l>
<l>Τρωϊάδος, τῆς εἵνεκʼ ἐγὼ πάθον ἄλγεα θυμῷ,</l>
<l>ἀνδρῶν τε πτολέμους ἀλεγεινά τε κύματα πείρων,</l>
<l n="265">οὕνεκʼ ἄρʼ οὐχ ᾧ πατρὶ χαριζόμενος θεράπευον</l>
<l>δήμῳ ἔνι Τρώων, ἀλλʼ ἄλλων ἦρχον ἑταίρων.</l>
<l>τὸν μὲν ἐγὼ κατιόντα βάλον χαλκήρεϊ δουρὶ</l>
<l>ἀγρόθεν, ἐγγὺς ὁδοῖο λοχησάμενος σὺν ἑταίρῳ·</l>
<l>νὺξ δὲ μάλα δνοφερὴ κάτεχʼ οὐρανόν, οὐδέ τις ἡμέας</l>
<l n="270">ἀνθρώπων ἐνόησε,  λάθον δέ ἑ θυμὸν ἀπούρας.</l>
<l>αὐτὰρ ἐπεὶ δὴ τόν γε κατέκτανον ὀξέϊ χαλκῷ,</l>
<l>αὐτίκʼ ἐγὼν ἐπὶ νῆα κιὼν Φοίνικας ἀγαυοὺς</l>
<l>ἐλλισάμην, καί σφιν μενοεικέα ληΐδα δῶκα·</l>
<l>τούς μʼ ἐκέλευσα Πύλονδε καταστῆσαι καὶ ἐφέσσαι</l>
<l n="275">ἢ εἰς Ἤλιδα δῖαν,  ὅθι κρατέουσιν Ἐπειοί.</l>
<l>ἀλλʼ ἦ τοι σφέας κεῖθεν ἀπώσατο ἲς ἀνέμοιο</l>
<l>πόλλʼ ἀεκαζομένους, οὐδʼ ἤθελον ἐξαπατῆσαι.</l>
<l>κεῖθεν δὲ πλαγχθέντες ἱκάνομεν ἐνθάδε νυκτός.</l>
<l>σπουδῇ δʼ ἐς λιμένα προερέσσαμεν, οὐδέ τις ἡμῖν</l>
<l n="280">δόρπου μνῆστις ἔην,  μάλα περ χατέουσιν ἑλέσθαι,</l>
<l>ἀλλʼ αὔτως ἀποβάντες ἐκείμεθα νηὸς ἅπαντες.</l>
<l>ἔνθʼ ἐμὲ μὲν γλυκὺς ὕπνος ἐπήλυθε κεκμηῶτα,</l>
<l>οἱ δὲ χρήματʼ ἐμὰ γλαφυρῆς ἐκ νηὸς ἑλόντες</l>
<l>κάτθεσαν, ἔνθα περ αὐτὸς ἐπὶ ψαμάθοισιν ἐκείμην.</l>
<l n="285">οἱ δʼ ἐς Σιδονίην εὖ ναιομένην ἀναβάντες</l>
<l>ᾤχοντʼ· αὐτὰρ ἐγὼ λιπόμην ἀκαχήμενος ἦτορ.</l>
</q>
<milestone n="287" unit="card" ed="p"/>
<l>
<milestone unit="para" ed="P"/>ὣς φάτο, μείδησεν δὲ θεὰ γλαυκῶπις Ἀθήνη,</l>
<l>χειρί τέ μιν κατέρεξε· δέμας δʼ ἤϊκτο γυναικὶ</l>
<l>καλῇ τε μεγάλῃ τε καὶ ἀγλαὰ ἔργα ἰδυίῃ·</l>
<l n="290">καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>κερδαλέος κʼ εἴη καὶ ἐπίκλοπος ὅς σε παρέλθοι</l>
<l>ἐν πάντεσσι δόλοισι, καὶ εἰ θεὸς ἀντιάσειε.</l>
<l>σχέτλιε, ποικιλομῆτα, δόλων ἆτʼ, οὐκ ἄρʼ ἔμελλες,</l>
<l>οὐδʼ ἐν σῇ περ ἐὼν γαίῃ, λήξειν ἀπατάων</l>
<l n="295">μύθων τε κλοπίων,  οἵ τοι πεδόθεν φίλοι εἰσίν.</l>
<l>ἀλλʼ ἄγε, μηκέτι ταῦτα λεγώμεθα, εἰδότες ἄμφω</l>
<l>κέρδεʼ, ἐπεὶ σὺ μέν ἐσσι βροτῶν ὄχʼ ἄριστος ἁπάντων</l>
<l>βουλῇ καὶ μύθοισιν, ἐγὼ δʼ ἐν πᾶσι θεοῖσι</l>
<l>μήτι τε κλέομαι καὶ κέρδεσιν· οὐδὲ σύ γʼ ἔγνως</l>
<l n="300">Παλλάδʼ Ἀθηναίην,  κούρην Διός, ἥ τέ τοι αἰεὶ</l>
<l>ἐν πάντεσσι πόνοισι παρίσταμαι ἠδὲ φυλάσσω,</l>
<l>καὶ δέ σε Φαιήκεσσι φίλον πάντεσσιν ἔθηκα,</l>
<l>νῦν αὖ δεῦρʼ ἱκόμην, ἵνα τοι σὺν μῆτιν ὑφήνω</l>
<l>χρήματά τε κρύψω, ὅσα τοι Φαίηκες ἀγαυοὶ</l>
<l n="305">ὤπασαν οἴκαδʼ ἰόντι ἐμῇ βουλῇ τε νόῳ τε,</l>
<l>εἴπω θʼ ὅσσα τοι αἶσα δόμοις ἔνι ποιητοῖσι</l>
<l>κήδεʼ ἀνασχέσθαι· σὺ δὲ τετλάμεναι καὶ ἀνάγκῃ,</l>
<l>μηδέ τῳ ἐκφάσθαι μήτʼ ἀνδρῶν μήτε γυναικῶν,</l>
<l>πάντων, οὕνεκʼ ἄρʼ ἦλθες ἀλώμενος, ἀλλὰ σιωπῇ</l>
<l n="310">πάσχειν ἄλγεα πολλά,  βίας ὑποδέγμενος ἀνδρῶν.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ἀργαλέον σε, θεά, γνῶναι βροτῷ ἀντιάσαντι,</l>
<l>καὶ μάλʼ ἐπισταμένῳ· σὲ γὰρ αὐτὴν παντὶ ἐΐσκεις.</l>
<l>τοῦτο δʼ ἐγὼν εὖ οἶδʼ, ὅτι μοι πάρος ἠπίη ἦσθα,</l>
<l n="315">ἧος ἐνὶ Τροίῃ πολεμίζομεν υἷες Ἀχαιῶν.</l>
<l>αὐτὰρ ἐπεὶ Πριάμοιο πόλιν διεπέρσαμεν αἰπήν,</l>
<l>βῆμεν δʼ ἐν νήεσσι, θεὸς δʼ ἐκέδασσεν Ἀχαιούς,</l>
<l>οὔ σέ γʼ ἔπειτα ἴδον, κούρη Διός, οὐδʼ ἐνόησα</l>
<l>νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.</l>
<l n="320">ἀλλʼ αἰεὶ φρεσὶν ᾗσιν ἔχων δεδαϊγμένον ἦτορ</l>
<l>ἠλώμην, ἧός με θεοὶ κακότητος ἔλυσαν·</l>
<l>πρίν γʼ ὅτε Φαιήκων ἀνδρῶν ἐν πίονι δήμῳ</l>
<l>θάρσυνάς τε ἔπεσσι καὶ ἐς πόλιν ἤγαγες αὐτή.</l>
<l>νῦν δέ σε πρὸς πατρὸς γουνάζομαι—οὐ γὰρ ὀΐω</l>
<l n="325">ἥκειν εἰς Ἰθάκην εὐδείελον,  ἀλλά τινʼ ἄλλην</l>
<l>γαῖαν ἀναστρέφομαι· σὲ δὲ κερτομέουσαν ὀΐω</l>
<l>ταῦτʼ ἀγορευέμεναι, ἵνʼ ἐμὰς φρένας ἠπεροπεύσῃς—</l>
<l>εἰπέ μοι εἰ ἐτεόν γε φίλην ἐς πατρίδʼ ἱκάνω.</l>
</q>
<milestone n="329" unit="card" ed="p"/>
<l>
<milestone unit="para" ed="P"/>τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
<q direct="unspecified">
<l n="330">αἰεί τοι τοιοῦτον ἐνὶ στήθεσσι νόημα·</l>
<l>τῷ σε καὶ οὐ δύναμαι προλιπεῖν δύστηνον ἐόντα,</l>
<l>οὕνεκʼ ἐπητής ἐσσι καὶ ἀγχίνοος καὶ ἐχέφρων.</l>
<l>ἀσπασίως γάρ κʼ ἄλλος ἀνὴρ ἀλαλήμενος ἐλθὼν</l>
<l>ἵετʼ ἐνὶ μεγάροις ἰδέειν παῖδάς τʼ ἄλοχόν τε·</l>
<l n="335">σοὶ δʼ οὔ πω φίλον ἐστὶ δαήμεναι οὐδὲ πυθέσθαι,</l>
<l>πρίν γʼ ἔτι σῆς ἀλόχου πειρήσεαι, ἥ τέ τοι αὔτως</l>
<l>ἧσται ἐνὶ μεγάροισιν, ὀϊζυραὶ δέ οἱ αἰεὶ</l>
<l>φθίνουσιν νύκτες τε καὶ ἤματα δάκρυ χεούσῃ.</l>
<l>αὐτὰρ ἐγὼ τὸ μὲν οὔ ποτʼ ἀπίστεον, ἀλλʼ ἐνὶ θυμῷ</l>
<l n="340">ᾔδεʼ,  ὃ νοστήσεις ὀλέσας ἄπο πάντας ἑταίρους·</l>
<l>ἀλλά τοι οὐκ ἐθέλησα Ποσειδάωνι μάχεσθαι</l>
<l>πατροκασιγνήτῳ, ὅς τοι κότον ἔνθετο θυμῷ,</l>
<l>χωόμενος ὅτι οἱ υἱὸν φίλον ἐξαλάωσας.</l>
<l>ἀλλʼ ἄγε τοι δείξω Ἰθάκης ἕδος, ὄφρα πεποίθῃς.</l>
<l n="345">Φόρκυνος μὲν ὅδʼ ἐστὶ λιμήν,  ἁλίοιο γέροντος,</l>
<l>ἥδε δʼ ἐπὶ κρατὸς λιμένος τανύφυλλος ἐλαίη·</l>
<l>ἀγχόθι δʼ αὐτῆς ἄντρον ἐπήρατον ἠεροειδές,</l>
<l>ἱρὸν νυμφάων, αἳ νηϊάδες καλέονται·</l>
<l>τοῦτο δέ τοι σπέος ἐστὶ κατηρεφές, ἔνθα σὺ πολλὰς</l>
<l n="350">ἔρδεσκες νύμφῃσι τεληέσσας ἑκατόμβας·</l>
<l>τοῦτο δὲ Νήριτόν ἐστιν ὄρος καταειμένον ὕλῃ.</l>
</q>
<l>
<milestone unit="para" ed="P"/>ὣς εἰποῦσα θεὰ σκέδασʼ ἠέρα, εἴσατο δὲ χθών·</l>
<l>γήθησέν τʼ ἄρʼ ἔπειτα πολύτλας δῖος Ὀδυσσεύς,</l>
<l>χαίρων ᾗ γαίῃ, κύσε δὲ ζείδωρον ἄρουραν.</l>
<l n="355">αὐτίκα δὲ νύμφῃς ἠρήσατο, χεῖρας ἀνασχών·</l>
<q direct="unspecified">
<l>
<milestone unit="para" ed="P"/>νύμφαι νηϊάδες, κοῦραι Διός, οὔ ποτʼ ἐγώ γε</l>
<l>ὄψεσθʼ ὔμμʼ ἐφάμην· νῦν δʼ εὐχωλῇς ἀγανῇσι</l>
<l>χαίρετʼ· ἀτὰρ καὶ δῶρα διδώσομεν, ὡς τὸ πάρος περ,</l>
<l>αἴ κεν ἐᾷ πρόφρων με Διὸς θυγάτηρ ἀγελείη</l>
<l n="360">αὐτόν τε ζώειν καί μοι φίλον υἱὸν ἀέξῃ.</l>
</q>
<l>
<milestone unit="para" ed="P"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l>θάρσει, μή τοι ταῦτα μετὰ φρεσὶ σῇσι μελόντων.</l>
<l>ἀλλὰ χρήματα μὲν μυχῷ ἄντρου θεσπεσίοιο</l>
<l>θείμεν αὐτίκα νῦν, ἵνα περ τάδε τοι σόα μίμνῃ·</l>
<l n="365">αὐτοὶ δὲ φραζώμεθʼ ὅπως ὄχʼ ἄριστα γένηται.</l>
</q>
<milestone n="366" unit="card" ed="p"/>
<l>
<milestone unit="para" ed="P"/>ὣς εἰποῦσα θεὰ δῦνε σπέος ἠεροειδές,</l>
<l>μαιομένη κευθμῶνας ἀνὰ σπέος· αὐτὰρ Ὀδυσσεὺς</l>
<l>ἆσσον πάντʼ ἐφόρει, χρυσὸν καὶ ἀτειρέα χαλκὸν</l>
<l>εἵματά τʼ εὐποίητα, τά οἱ Φαίηκες ἔδωκαν.</l>
<l n="370">καὶ τὰ μὲν εὖ κατέθηκε,  λίθον δʼ ἐπέθηκε θύρῃσι</l>
<l>Παλλὰς Ἀθηναίη, κούρη Διὸς αἰγιόχοιο.</l>
<l>τὼ δὲ καθεζομένω ἱερῆς παρὰ πυθμένʼ ἐλαίης</l>
<l>φραζέσθην μνηστῆρσιν ὑπερφιάλοισιν ὄλεθρον.</l>
<l>τοῖσι δὲ μύθων ἦρχε θεὰ γλαυκῶπις Ἀθήνη·</l>
<q direct="unspecified">
<l n="375">
<milestone unit="para" ed="P"/>διογενὲς Λαερτιάδη,  πολυμήχανʼ Ὀδυσσεῦ,</l>
<l>φράζευ ὅπως μνηστῆρσιν ἀναιδέσι χεῖρας ἐφήσεις,</l>
<l>οἳ δή τοι τρίετες μέγαρον κάτα κοιρανέουσι,</l>
<l>μνώμενοι ἀντιθέην ἄλοχον καὶ ἕδνα διδόντες·</l>
<l>ἡ δὲ σὸν αἰεὶ νόστον ὀδυρομένη κατὰ θυμὸν</l>
<l n="380">πάντας μέν ῥʼ ἔλπει καὶ ὑπίσχεται ἀνδρὶ ἑκάστῳ,</l>
<l>ἀγγελίας προϊεῖσα, νόος δέ οἱ ἄλλα μενοινᾷ.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὢ πόποι, ἦ μάλα δὴ Ἀγαμέμνονος Ἀτρεΐδαο</l>
<l>φθίσεσθαι κακὸν οἶτον ἐνὶ μεγάροισιν ἔμελλον,</l>
<l n="385">εἰ μή μοι σὺ ἕκαστα,  θεά, κατὰ μοῖραν ἔειπες.</l>
<l>ἀλλʼ ἄγε μῆτιν ὕφηνον, ὅπως ἀποτίσομαι αὐτούς·</l>
<l>πὰρ δέ μοι αὐτὴ στῆθι, μένος πολυθαρσὲς ἐνεῖσα,</l>
<l>οἷον ὅτε Τροίης λύομεν λιπαρὰ κρήδεμνα.</l>
<l>αἴ κέ μοι ὣς μεμαυῖα παρασταίης, γλαυκῶπι,</l>
<l n="390">καί κε τριηκοσίοισιν ἐγὼν ἄνδρεσσι μαχοίμην</l>
<l>σὺν σοί, πότνα θεά, ὅτε μοι πρόφρασσʼ ἐπαρήγοις.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
<q direct="unspecified">
<l>καὶ λίην τοι ἐγώ γε παρέσσομαι, οὐδέ με λήσεις,</l>
<l>ὁππότε κεν δὴ ταῦτα πενώμεθα· καί τινʼ ὀΐω</l>
<l n="395">αἵματί τʼ ἐγκεφάλῳ τε παλαξέμεν ἄσπετον οὖδας</l>
<l>ἀνδρῶν μνηστήρων, οἵ τοι βίοτον κατέδουσιν.</l>
<l>ἀλλʼ ἄγε σʼ ἄγνωστον τεύξω πάντεσσι βροτοῖσι·</l>
<l>κάρψω μὲν χρόα καλὸν ἐνὶ γναμπτοῖσι μέλεσσι,</l>
<l>ξανθὰς δʼ ἐκ κεφαλῆς ὀλέσω τρίχας, ἀμφὶ δὲ λαῖφος</l>
<l n="400">ἕσσω ὅ κε στυγέῃσιν ἰδὼν ἄνθρωπον  ἔχοντα,</l>
<l>κνυζώσω δέ τοι ὄσσε πάρος περικαλλέʼ ἐόντε,</l>
<l>ὡς ἂν ἀεικέλιος πᾶσι μνηστῆρσι φανήῃς</l>
<l>σῇ τʼ ἀλόχῳ καὶ παιδί, τὸν ἐν μεγάροισιν ἔλειπες.</l>
<l>αὐτὸς δὲ πρώτιστα συβώτην εἰσαφικέσθαι,</l>
<l n="405">ὅς τοι ὑῶν ἐπίουρος,  ὁμῶς δέ τοι ἤπια οἶδε,</l>
<l>παῖδά τε σὸν φιλέει καὶ ἐχέφρονα Πηνελόπειαν.</l>
<l>δήεις τόν γε σύεσσι παρήμενον· αἱ δὲ νέμονται</l>
<l>πὰρ Κόρακος πέτρῃ ἐπί τε κρήνῃ Ἀρεθούσῃ,</l>
<l>ἔσθουσαι βάλανον μενοεικέα καὶ μέλαν ὕδωρ</l>
<l n="410">πίνουσαι,  τά θʼ ὕεσσι τρέφει τεθαλυῖαν ἀλοιφήν.</l>
<l>ἔνθα μένειν καὶ πάντα παρήμενος ἐξερέεσθαι,</l>
<l>ὄφρʼ ἂν ἐγὼν ἔλθω Σπάρτην ἐς καλλιγύναικα</l>
<l>Τηλέμαχον καλέουσα, τεὸν φίλον υἱόν, Ὀδυσσεῦ·</l>
<l>ὅς τοι ἐς εὐρύχορον Λακεδαίμονα πὰρ Μενέλαον</l>
<l n="415">ᾤχετο πευσόμενος μετὰ σὸν κλέος,  εἴ που ἔτʼ εἴης.</l>
</q>
<milestone n="416" unit="card" ed="p"/>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>τίπτε τʼ ἄρʼ οὔ οἱ ἔειπες, ἐνὶ φρεσὶ πάντα ἰδυῖα;</l>
<l>ἦ ἵνα που καὶ κεῖνος ἀλώμενος ἄλγεα πάσχῃ</l>
<l>πόντον ἐπʼ ἀτρύγετον· βίοτον δέ οἱ ἄλλοι ἔδουσι;</l>
</q>
<l n="420">τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
<q direct="unspecified">
<l>μὴ δή τοι κεῖνός γε λίην ἐνθύμιος ἔστω.</l>
<l>αὐτή μιν πόμπευον, ἵνα κλέος ἐσθλὸν ἄροιτο</l>
<l>κεῖσʼ ἐλθών· ἀτὰρ οὔ τινʼ ἔχει πόνον, ἀλλὰ ἕκηλος</l>
<l>ἧσται ἐν Ἀτρεΐδαο δόμοις, παρὰ δʼ ἄσπετα κεῖται.</l>
<l n="425">ἦ μέν μιν λοχόωσι νέοι σὺν νηῒ μελαίνῃ,</l>
<l>ἱέμενοι κτεῖναι, πρὶν πατρίδα γαῖαν ἱκέσθαι·</l>
<l>ἀλλὰ τά γʼ οὐκ ὀΐω, πρὶν καί τινα γαῖα καθέξει</l>
<l>ἀνδρῶν μνηστήρων, οἵ τοι βίοτον κατέδουσιν.</l>
</q>
<l>
<milestone unit="para" ed="P"/>ὣς ἄρα μιν φαμένη ῥάβδῳ ἐπεμάσσατʼ Ἀθήνη.</l>
<l n="430">κάρψεν μὲν χρόα καλὸν ἐνὶ γναμπτοῖσι μέλεσσι,</l>
<l>ξανθὰς δʼ ἐκ κεφαλῆς ὄλεσε τρίχας, ἀμφὶ δὲ δέρμα</l>
<l>πάντεσσιν μελέεσσι παλαιοῦ θῆκε γέροντος,</l>
<l>κνύζωσεν δέ οἱ ὄσσε πάρος περικαλλέʼ ἐόντε·</l>
<l>ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,</l>
<l n="435">ῥωγαλέα ῥυπόωντα,  κακῷ μεμορυγμένα καπνῷ·</l>
<l>ἀμφὶ δέ μιν μέγα δέρμα ταχείης ἕσσʼ ἐλάφοιο,</l>
<l>ψιλόν· δῶκε δέ οἱ σκῆπτρον καὶ ἀεικέα πήρην,</l>
<l>πυκνὰ ῥωγαλέην· ἐν δὲ στρόφος ἦεν ἀορτήρ.</l>
<l>
<milestone unit="para" ed="P"/>τώ γʼ ὣς βουλεύσαντε διέτμαγεν. ἡ μὲν ἔπειτα</l>
<l n="440">ἐς Λακεδαίμονα δῖαν ἔβη μετὰ παῖδʼ Ὀδυσῆος.</l>
</div1>
<div1 n="14" type="Book">
<milestone n="1" unit="card" ed="p"/>
<l>αὐτὰρ ὁ ἐκ λιμένος προσέβη τρηχεῖαν ἀταρπὸν</l>
<l>χῶρον ἀνʼ ὑλήεντα διʼ ἄκριας, ᾗ οἱ Ἀθήνη</l>
<l>πέφραδε δῖον ὑφορβόν, ὅ οἱ βιότοιο μάλιστα</l>
<l>κήδετο οἰκήων, οὓς κτήσατο δῖος Ὀδυσσεύς.</l>
<l n="5">
<milestone unit="para" ed="P"/>τὸν δʼ ἄρʼ ἐνὶ προδόμῳ εὗρʼ ἥμενον,  ἔνθα οἱ αὐλὴ</l>
<l>ὑψηλὴ δέδμητο, περισκέπτῳ ἐνὶ χώρῳ,</l>
<l>καλή τε μεγάλη τε, περίδρομος· ἥν ῥα συβώτης</l>
<l>αὐτὸς δείμαθʼ ὕεσσιν ἀποιχομένοιο ἄνακτος,</l>
<l>νόσφιν δεσποίνης καὶ Λαέρταο γέροντος,</l>
<l n="10">ῥυτοῖσιν λάεσσι καὶ ἐθρίγκωσεν ἀχέρδῳ·</l>
<l>σταυροὺς δʼ ἐκτὸς ἔλασσε διαμπερὲς ἔνθα καὶ ἔνθα,</l>
<l>πυκνοὺς καὶ θαμέας, τὸ μέλαν δρυὸς ἀμφικεάσσας·</l>
<l>ἔντοσθεν δʼ αὐλῆς συφεοὺς δυοκαίδεκα ποίει</l>
<l>πλησίον ἀλλήλων, εὐνὰς συσίν· ἐν δὲ ἑκάστῳ</l>
<l n="15">πεντήκοντα σύες χαμαιευνάδες ἐρχατόωντο,</l>
<l>θήλειαι τοκάδες· τοὶ δʼ ἄρσενες ἐκτὸς ἴαυον,</l>
<l>πολλὸν παυρότεροι· τοὺς γὰρ μινύθεσκον ἔδοντες</l>
<l>ἀντίθεοι μνηστῆρες, ἐπεὶ προΐαλλε συβώτης</l>
<l>αἰεὶ ζατρεφέων σιάλων τὸν ἄριστον ἁπάντων·</l>
<l n="20">οἱ δὲ τριηκόσιοί τε καὶ ἑξήκοντα πέλοντο.</l>
<l>πὰρ δὲ κύνες, θήρεσσιν ἐοικότες αἰὲν ἴαυον</l>
<l>τέσσαρες, οὓς ἔθρεψε συβώτης, ὄρχαμος ἀνδρῶν.</l>
<l>αὐτὸς δʼ ἀμφὶ πόδεσσιν ἑοῖς ἀράρισκε πέδιλα,</l>
<l>τάμνων δέρμα βόειον ἐϋχροές· οἱ δὲ δὴ ἄλλοι</l>
<l n="25">ᾤχοντʼ ἄλλυδις ἄλλος ἅμʼ ἀγρομένοισι σύεσσιν,</l>
<l>οἱ τρεῖς· τὸν δὲ τέταρτον ἀποπροέηκε πόλινδε</l>
<l>σῦν ἀγέμεν μνηστῆρσιν ὑπερφιάλοισιν ἀνάγκῃ,</l>
<l>ὄφρʼ ἱερεύσαντες κρειῶν κορεσαίατο θυμόν.</l>
<l>
<milestone unit="para" ed="P"/>ἐξαπίνης δʼ Ὀδυσῆα ἴδον κύνες ὑλακόμωροι.</l>
<l n="30">οἱ μὲν κεκλήγοντες ἐπέδραμον· αὐτὰρ Ὀδυσσεὺς</l>
<l>ἕζετο κερδοσύνη, σκῆπτρον δέ οἱ ἔκπεσε χειρός.</l>
<l>ἔνθα κεν ᾧ πὰρ σταθμῷ ἀεικέλιον πάθεν ἄλγος·</l>
<l>ἀλλὰ συβώτης ὦκα ποσὶ κραιπνοῖσι μετασπὼν</l>
<l>ἔσσυτʼ ἀνὰ πρόθυρον, σκῦτος δέ οἱ ἔκπεσε χειρός.</l>
<l n="35">τοὺς μὲν ὁμοκλήσας σεῦεν κύνας ἄλλυδις ἄλλον</l>
<l>πυκνῇσιν λιθάδεσσιν· ὁ δὲ προσέειπεν ἄνακτα·</l>
<q direct="unspecified">
<l>
<milestone unit="para" ed="P"/>ὦ γέρον, ἦ ὀλίγου σε κύνες διεδηλήσαντο</l>
<l>ἐξαπίνης, καί κέν μοι ἐλεγχείην κατέχευας.</l>
<l>καὶ δέ μοι ἄλλα θεοὶ δόσαν ἄλγεά τε στοναχάς τε·</l>
<l n="40">ἀντιθέου γὰρ ἄνακτος ὀδυρόμενος καὶ ἀχεύων</l>
<l>ἧμαι, ἄλλοισιν δὲ σύας σιάλους ἀτιτάλλω</l>
<l>ἔδμεναι· αὐτὰρ κεῖνος ἐελδόμενός που ἐδωδῆς</l>
<l>πλάζετʼ ἐπʼ ἀλλοθρόων ἀνδρῶν δῆμόν τε πόλιν τε,</l>
<l>εἴ που ἔτι ζώει καὶ ὁρᾷ φάος ἠελίοιο.</l>
<l n="45">ἀλλʼ ἕπεο,  κλισίηνδʼ ἴομεν, γέρον, ὄφρα καὶ αὐτός,</l>
<l>σίτου καὶ οἴνοιο κορεσσάμενος κατὰ θυμόν,</l>
<l>εἴπῃς ὁππόθεν ἐσσὶ καὶ ὁππόσα κήδεʼ ἀνέτλης.</l>
</q>
<milestone n="48" unit="card" ed="p"/>
<l>
<milestone unit="para" ed="P"/>ὣς εἰπὼν κλισίηνδʼ ἡγήσατο δῖος ὑφορβός,</l>
<l>εἷσεν δʼ εἰσαγαγών, ῥῶπας δʼ ὑπέχευε δασείας,</l>
<l n="50">ἐστόρεσεν δʼ ἐπὶ δέρμα ἰονθάδος ἀγρίου αἰγός,</l>
<l>αὐτοῦ ἐνεύναιον, μέγα καὶ δασύ. χαῖρε δʼ Ὀδυσσεὺς</l>
<l>ὅττι μιν ὣς ὑπέδεκτο, ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>Ζεύς τοι δοίη, ξεῖνε, καὶ ἀθάνατοι θεοὶ ἄλλοι</l>
<l>ὅττι μάλιστʼ ἐθέλεις, ὅτι με πρόφρων ὑπέδεξο.</l>
</q>
<l n="55">τὸν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l>ξεῖνʼ, οὔ μοι θέμις ἔστʼ, οὐδʼ εἰ κακίων σέθεν ἔλθοι,</l>
<l>ξεῖνον ἀτιμῆσαι· πρὸς γὰρ Διός εἰσιν ἅπαντες</l>
<l>ξεῖνοί τε πτωχοί τε· δόσις δʼ ὀλίγη τε φίλη τε</l>
<l>γίγνεται ἡμετέρη· ἡ γὰρ δμώων δίκη ἐστὶν</l>
<l n="60">αἰεὶ δειδιότων,  ὅτʼ ἐπικρατέωσιν ἄνακτες</l>
<l>οἱ νέοι. ἦ γὰρ τοῦ γε θεοὶ κατὰ νόστον ἔδησαν,</l>
<l>ὅς κεν ἔμʼ ἐνδυκέως ἐφίλει καὶ κτῆσιν ὄπασσεν,</l>
<l n="64">οἶκόν τε κλῆρόν τε πολυμνήστην τε γυναῖκα,</l>
<l n="63">οἷά τε ᾧ οἰκῆϊ ἄναξ εὔθυμος ἔδωκεν,</l>
<l n="65">ὅς οἱ πολλὰ κάμῃσι,  θεὸς δʼ ἐπὶ ἔργον ἀέξῃ,</l>
<l>ὡς καὶ ἐμοὶ τόδε ἔργον ἀέξεται, ᾧ ἐπιμίμνω.</l>
<l>τῷ κέ με πόλλʼ ὤνησεν ἄναξ, εἰ αὐτόθʼ ἐγήρα·</l>
<l>ἀλλʼ ὄλεθʼ—ὡς ὤφελλʼ Ἑλένης ἀπὸ φῦλον ὀλέσθαι</l>
<l>πρόχνυ, ἐπεὶ πολλῶν ἀνδρῶν ὑπὸ γούνατʼ ἔλυσε·</l>
<l n="70">καὶ γὰρ κεῖνος ἔβη Ἀγαμέμνονος εἵνεκα τιμῆς</l>
<l>Ἴλιον εἰς εὔπωλον, ἵνα Τρώεσσι μάχοιτο.</l>
</q>
<milestone n="72" unit="card" ed="p"/>
<l>
<milestone unit="para" ed="P"/>ὣς εἰπὼν ζωστῆρι θοῶς συνέεργε χιτῶνα,</l>
<l>βῆ δʼ ἴμεν ἐς συφεούς, ὅθι ἔθνεα ἔρχατο χοίρων.</l>
<l>ἔνθεν ἑλὼν δύʼ ἔνεικε καὶ ἀμφοτέρους ἱέρευσεν,</l>
<l n="75">εὗσέ τε μίστυλλέν τε καὶ ἀμφʼ ὀβελοῖσιν ἔπειρεν.</l>
<l>ὀπτήσας δʼ ἄρα πάντα φέρων παρέθηκʼ Ὀδυσῆϊ</l>
<l>θέρμʼ αὐτοῖς ὀβελοῖσιν· ὁ δʼ ἄλφιτα λευκὰ πάλυνεν·</l>
<l>ἐν δʼ ἄρα κισσυβίῳ κίρνη μελιηδέα οἶνον,</l>
<l>αὐτὸς δʼ ἀντίον ἷζεν, ἐποτρύνων δὲ προσηύδα·</l>
<q direct="unspecified">
<l n="80">
<milestone unit="para" ed="P"/>ἔσθιε νῦν, ὦ ξεῖνε, τά τε δμώεσσι πάρεστι,</l>
<l>χοίρεʼ· ἀτὰρ σιάλους γε σύας μνηστῆρες ἔδουσιν,</l>
<l>οὐκ ὄπιδα φρονέοντες ἐνὶ φρεσὶν οὐδʼ ἐλεητύν.</l>
<l>οὐ μὲν σχέτλια ἔργα θεοὶ μάκαρες φιλέουσιν,</l>
<l>ἀλλὰ δίκην τίουσι καὶ αἴσιμα ἔργʼ ἀνθρώπων.</l>
<l n="85">καὶ μὲν δυσμενέες καὶ ἀνάρσιοι,  οἵ τʼ ἐπὶ γαίης</l>
<l>ἀλλοτρίης βῶσιν καί σφι Ζεὺς ληΐδα δώῃ,</l>
<l>πλησάμενοι δέ τε νῆας ἔβαν οἶκόνδε νέεσθαι,</l>
<l>καὶ μὲν τοῖς ὄπιδος κρατερὸν δέος ἐν φρεσὶ πίπτει.</l>
<l>οἵδε δὲ καί τι ἴσασι, θεοῦ δέ τινʼ ἔκλυον αὐδήν,</l>
<l n="90">κείνου λυγρὸν ὄλεθρον,  ὅτʼ οὐκ ἐθέλουσι δικαίως</l>
<l>μνᾶσθαι οὐδὲ νέεσθαι ἐπὶ σφέτερʼ, ἀλλὰ ἕκηλοι</l>
<l>κτήματα δαρδάπτουσιν ὑπέρβιον, οὐδʼ ἔπι φειδώ.</l>
<l>ὅσσαι γὰρ νύκτες τε καὶ ἡμέραι ἐκ Διός εἰσιν,</l>
<l>οὔ ποθʼ ἓν ἱρεύουσʼ ἱερήϊον, οὐδὲ δύʼ οἴω·</l>
<l n="95">οἶνον δὲ φθινύθουσιν ὑπέρβιον ἐξαφύοντες.</l>
<l>ἦ γάρ οἱ ζωή γʼ ἦν ἄσπετος· οὔ τινι τόσση</l>
<l>ἀνδρῶν ἡρώων, οὔτʼ ἠπείροιο μελαίνης</l>
<l>οὔτʼ αὐτῆς Ἰθάκης· οὐδὲ ξυνεείκοσι φωτῶν</l>
<l>ἔστʼ ἄφενος τοσσοῦτον· ἐγὼ δέ κέ τοι καταλέξω.</l>
<l n="100">δώδεκʼ ἐν ἠπείρῳ ἀγέλαι· τόσα πώεα οἰῶν,</l>
<l>τόσσα συῶν συβόσια, τόσʼ αἰπόλια πλατέʼ αἰγῶν</l>
<l>βόσκουσι ξεῖνοί τε καὶ αὐτοῦ βώτορες ἄνδρες.</l>
<l>ἐνθάδε δʼ αἰπόλια πλατέʼ αἰγῶν ἕνδεκα πάντα</l>
<l>ἐσχατιῇ βόσκοντʼ, ἐπὶ δʼ ἀνέρες ἐσθλοὶ ὄρονται.</l>
<l n="105">τῶν αἰεί σφιν ἕκαστος ἐπʼ ἤματι μῆλον ἀγινεῖ,</l>
<l>ζατρεφέων αἰγῶν ὅς τις φαίνηται ἄριστος.</l>
<l>αὐτὰρ ἐγὼ σῦς τάσδε φυλάσσω τε ῥύομαί τε,</l>
<l>καί σφι συῶν τὸν ἄριστον ἐῢ κρίνας ἀποπέμπω.</l>
</q>
<milestone n="109" unit="card" ed="p"/>
<l>
<milestone unit="para" ed="P"/>ὣς φάθʼ, ὁ δʼ ἐνδυκέως κρέα τʼ ἤσθιε πῖνέ τε οἶνον</l>
<l n="110">ἁρπαλέως ἀκέων,  κακὰ δὲ μνηστῆρσι φύτευεν.</l>
<l>αὐτὰρ ἐπεὶ δείπνησε καὶ ἤραρε θυμὸν ἐδωδῇ,</l>
<l>καί οἱ πλησάμενος δῶκε σκύφον, ᾧ περ ἔπινεν,</l>
<l>οἴνου ἐνίπλειον· ὁ δʼ ἐδέξατο, χαῖρε δὲ θυμῷ,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l n="115">
<milestone unit="para" ed="P"/>ὦ φίλε,  τίς γάρ σε πρίατο κτεάτεσσιν ἑοῖσιν,</l>
<l>ὧδε μάλʼ ἀφνειὸς καὶ καρτερὸς ὡς ἀγορεύεις;</l>
<l>φῆς δʼ αὐτὸν φθίσθαι Ἀγαμέμνονος εἵνεκα τιμῆς.</l>
<l>εἰπέ μοι, αἴ κέ ποθι γνώω τοιοῦτον ἐόντα.</l>
<l>Ζεὺς γάρ που τό γε οἶδε καὶ ἀθάνατοι θεοὶ ἄλλοι,</l>
<l n="120">εἴ κέ μιν ἀγγείλαιμι ἰδών· ἐπὶ πολλὰ δʼ ἀλήθην.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα συβώτης, ὄρχαμος ἀνδρῶν·</l>
<q direct="unspecified">
<l>ὦ γέρον, οὔ τις κεῖνον ἀνὴρ ἀλαλήμενος ἐλθὼν</l>
<l>ἀγγέλλων πείσειε γυναῖκά τε καὶ φίλον υἱόν,</l>
<l>ἀλλʼ ἄλλως κομιδῆς κεχρημένοι ἄνδρες ἀλῆται</l>
<l n="125">ψεύδοντʼ,  οὐδʼ ἐθέλουσιν ἀληθέα μυθήσασθαι.</l>
<l>ὃς δέ κʼ ἀλητεύων Ἰθάκης ἐς δῆμον ἵκηται,</l>
<l>ἐλθὼν ἐς δέσποιναν ἐμὴν ἀπατήλια βάζει·</l>
<l>ἡ δʼ εὖ δεξαμένη φιλέει καὶ ἕκαστα μεταλλᾷ,</l>
<l>καί οἱ ὀδυρομένῃ βλεφάρων ἄπο δάκρυα πίπτει,</l>
<l n="130">ἣ θέμις ἐστὶ γυναικός,  ἐπὴν πόσις ἄλλοθʼ ὄληται.</l>
<l>αἶψά κε καὶ σύ, γεραιέ, ἔπος παρατεκτήναιο.</l>
<l>εἴ τίς τοι χλαῖνάν τε χιτῶνά τε εἵματα δοίη.</l>
<l>τοῦ δʼ ἤδη μέλλουσι κύνες ταχέες τʼ οἰωνοὶ</l>
<l>ῥινὸν ἀπʼ ὀστεόφιν ἐρύσαι, ψυχὴ δὲ λέλοιπεν·</l>
<l n="135">ἢ τόν γʼ ἐν πόντῳ φάγον ἰχθύες,  ὀστέα δʼ αὐτοῦ</l>
<l>κεῖται ἐπʼ ἠπείρου ψαμάθῳ εἰλυμένα πολλῇ.</l>
<l>ὣς ὁ μὲν ἔνθʼ ἀπόλωλε, φίλοισι δὲ κήδεʼ ὀπίσσω</l>
<l>πᾶσιν, ἐμοὶ δὲ μάλιστα, τετεύχαται· οὐ γὰρ ἔτʼ ἄλλον</l>
<l>ἤπιον ὧδε ἄνακτα κιχήσομαι, ὁππόσʼ ἐπέλθω,</l>
<l n="140">οὐδʼ εἴ κεν πατρὸς καὶ μητέρος αὖτις ἵκωμαι</l>
<l>οἶκον, ὅθι πρῶτον γενόμην καί μʼ ἔτρεφον αὐτοί.</l>
<l>οὐδέ νυ τῶν ἔτι τόσσον ὀδύρομαι, ἱέμενός περ</l>
<l>ὀφθαλμοῖσιν ἰδέσθαι ἐὼν ἐν πατρίδι γαίῃ·</l>
<l>ἀλλά μʼ Ὀδυσσῆος πόθος αἴνυται οἰχομένοιο.</l>
<l n="145">τὸν μὲν ἐγών,  ὦ ξεῖνε, καὶ οὐ παρεόντʼ ὀνομάζειν</l>
<l>αἰδέομαι· πέρι γάρ μʼ ἐφίλει καὶ κήδετο θυμῷ·</l>
<l>ἀλλά μιν ἠθεῖον καλέω καὶ νόσφιν ἐόντα.</l>
</q>
<milestone n="148" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>ὦ φίλʼ, ἐπειδὴ πάμπαν ἀναίνεαι, οὐδʼ ἔτι φῇσθα</l>
<l n="150">κεῖνον ἐλεύσεσθαι,  θυμὸς δέ τοι αἰὲν ἄπιστος·</l>
<l>ἀλλʼ ἐγὼ οὐκ αὔτως μυθήσομαι, ἀλλὰ σὺν ὅρκῳ,</l>
<l>ὡς νεῖται Ὀδυσεύς· εὐαγγέλιον δέ μοι ἔστω</l>
<l>αὐτίκʼ, ἐπεί κεν κεῖνος ἰὼν τὰ ἃ δώμαθʼ ἵκηται·</l>
<l>ἕσσαι με χλαῖνάν τε χιτῶνά τε, εἵματα καλά·</l>
<l n="155">πρὶν δέ κε, καὶ μάλα περ κεχρημένος, οὔ τι δεχοίμην.</l>
<l>ἐχθρὸς γάρ μοι κεῖνος ὁμῶς Ἀΐδαο πύλῃσι</l>
<l>γίγνεται, ὃς πενίῃ εἴκων ἀπατήλια βάζει.</l>
<l>ἴστω νῦν Ζεὺς πρῶτα θεῶν, ξενίη τε τράπεζα,</l>
<l>ἱστίη τʼ Ὀδυσῆος ἀμύμονος, ἣν ἀφικάνω·</l>
<l n="160">ἦ μέν τοι τάδε πάντα τελείεται ὡς ἀγορεύω.</l>
<l>τοῦδʼ αὐτοῦ λυκάβαντος ἐλεύσεται ἐνθάδʼ Ὀδυσσεύς.</l>
<l>τοῦ μὲν φθίνοντος μηνός, τοῦ δʼ ἱσταμένοιο,</l>
<l>οἴκαδε νοστήσει, καὶ τίσεται ὅς τις ἐκείνου</l>
<l>ἐνθάδʼ ἀτιμάζει ἄλοχον καὶ φαίδιμον υἱόν.</l>
</q>
<l n="165">
<milestone unit="para" ed="P"/>τὸν δʼ ἀπαμειβόμενος προσέφης,  Εὔμαιε συβῶτα·</l>
<q direct="unspecified">
<l>ὦ γέρον, οὔτʼ ἄρʼ ἐγὼν εὐαγγέλιον τόδε τίσω,</l>
<l>οὔτʼ Ὀδυσεὺς ἔτι οἶκον ἐλεύσεται· ἀλλὰ ἕκηλος</l>
<l>πῖνε, καὶ ἄλλα παρὲξ μεμνώμεθα, μηδέ με τούτων</l>
<l>μίμνησκʼ· ἦ γὰρ θυμὸς ἐνὶ στήθεσσιν ἐμοῖσιν</l>
<l n="170">ἄχνυται,  ὁππότε τις μνήσῃ κεδνοῖο ἄνακτος.</l>
<l>ἀλλʼ ἦ τοι ὅρκον μὲν ἐάσομεν, αὐτὰρ Ὀδυσσεὺς</l>
<l>ἔλθοι ὅπως μιν ἐγώ γʼ ἐθέλω καὶ Πηνελόπεια</l>
<l>Λαέρτης θʼ ὁ γέρων καὶ Τηλέμαχος θεοειδής.</l>
<l>νῦν αὖ παιδὸς ἄλαστον ὀδύρομαι, ὃν τέκʼ Ὀδυσσεύς,</l>
<l n="175">Τηλεμάχου· τὸν ἐπεὶ θρέψαν θεοὶ ἔρνεϊ ἶσον,</l>
<l>καί μιν ἔφην ἔσσεσθαι ἐν ἀνδράσιν οὔ τι χέρηα</l>
<l>πατρὸς ἑοῖο φίλοιο, δέμας καὶ εἶδος ἀγητόν,</l>
<l>τὸν δέ τις ἀθανάτων βλάψε φρένας ἔνδον ἐΐσας</l>
<l>ἠέ τις ἀνθρώπων· ὁ δʼ ἔβη μετὰ πατρὸς ἀκουὴν</l>
<l n="180">ἐς Πύλον ἠγαθέην· τὸν δὲ μνηστῆρες ἀγαυοὶ</l>
<l>οἴκαδʼ ἰόντα λοχῶσιν, ὅπως ἀπὸ φῦλον ὄληται</l>
<l>νώνυμον ἐξ Ἰθάκης Ἀρκεισίου ἀντιθέοιο.</l>
<l>ἀλλʼ ἦ τοι κεῖνον μὲν ἐάσομεν, ἤ κεν ἁλώῃ</l>
<l>ἦ κε φύγῃ καί κέν οἱ ὑπέρσχῃ χεῖρα Κρονίων.</l>
<l n="185">ἀλλʼ ἄγε μοι σύ,  γεραιέ, τὰ σʼ αὐτοῦ κήδεʼ ἐνίσπες</l>
<l>καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·</l>
<l>τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
<l>ὁπποίης τʼ ἐπὶ νηὸς ἀφίκεο· πῶς δέ σε ναῦται</l>
<l>ἤγαγον εἰς Ἰθάκην; τίνες ἔμμεναι εὐχετόωντο;</l>
<l n="190">οὐ μὲν γάρ τί σε πεζὸν ὀΐομαι ἐνθάδʼ ἱκέσθαι.</l>
</q>
<milestone n="191" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l>τοιγὰρ ἐγώ τοι ταῦτα μάλʼ ἀτρεκέως ἀγορεύσω.</l>
<l>εἴη μὲν νῦν νῶϊν ἐπὶ χρόνον ἠμὲν ἐδωδὴ</l>
<l>ἠδὲ μέθυ γλυκερὸν κλισίης ἔντοσθεν ἐοῦσι,</l>
<l n="195">δαίνυσθαι ἀκέοντʼ,  ἄλλοι δʼ ἐπὶ ἔργον ἕποιεν·</l>
<l>ῥηϊδίως κεν ἔπειτα καὶ εἰς ἐνιαυτὸν ἅπαντα</l>
<l>οὔ τι διαπρήξαιμι λέγων ἐμὰ κήδεα θυμοῦ,</l>
<l>ὅσσα γε δὴ ξύμπαντα θεῶν ἰότητι μόγησα.</l>
<l>
<milestone unit="para" ed="P"/>ἐκ μὲν Κρητάων γένος εὔχομαι εὐρειάων,</l>
<l n="200">ἀνέρος ἀφνειοῖο πάϊς· πολλοὶ δὲ καὶ ἄλλοι</l>
<l>υἱέες ἐν μεγάρῳ ἠμὲν τράφεν ἠδʼ ἐγένοντο</l>
<l>γνήσιοι ἐξ ἀλόχου· ἐμὲ δʼ ὠνητὴ τέκε μήτηρ</l>
<l>παλλακίς, ἀλλά με ἶσον ἰθαιγενέεσσιν ἐτίμα</l>
<l>Κάστωρ Ὑλακίδης, τοῦ ἐγὼ γένος εὔχομαι εἶναι</l>
<l n="205">ὃς τότʼ ἐνὶ Κρήτεσσι θεὸς ὣς τίετο δήμῳ</l>
<l>ὄλβῳ τε πλούτῳ τε καὶ υἱάσι κυδαλίμοισιν.</l>
<l>ἀλλʼ ἦ τοι τὸν κῆρες ἔβαν θανάτοιο φέρουσαι</l>
<l>εἰς Ἀΐδαο δόμους· τοὶ δὲ ζωὴν ἐδύσαντο</l>
<l>παῖδες ὑπέρθυμοι καὶ ἐπὶ κλήρους ἐβάλοντο,</l>
<l n="210">αὐτὰρ ἐμοὶ μάλα παῦρα δόσαν καὶ οἰκίʼ ἔνειμαν.</l>
<l>ἠγαγόμην δὲ γυναῖκα πολυκλήρων ἀνθρώπων</l>
<l>εἵνεκʼ ἐμῆς ἀρετῆς, ἐπεὶ οὐκ ἀποφώλιος ἦα</l>
<l>οὐδὲ φυγοπτόλεμος· νῦν δʼ ἤδη πάντα λέλοιπεν</l>
<l>ἀλλʼ ἔμπης καλάμην γέ σʼ ὀΐομαι εἰσορόωντα</l>
<l n="215">γιγνώσκειν· ἦ γάρ με δύη ἔχει ἤλιθα πολλή.</l>
<l>ἦ μὲν δὴ θάρσος μοι Ἄρης τʼ ἔδοσαν καὶ Ἀθήνη</l>
<l>καὶ ῥηξηνορίην· ὁπότε κρίνοιμι λόχονδε</l>
<l>ἄνδρας ἀριστῆας, κακὰ δυσμενέεσσι φυτεύων,</l>
<l>οὔ ποτέ μοι θάνατον προτιόσσετο θυμὸς ἀγήνωρ,</l>
<l n="220">ἀλλὰ πολὺ πρώτιστος ἐπάλμενος ἔγχει ἕλεσκον</l>
<l>ἀνδρῶν δυσμενέων ὅ τέ μοι εἴξειε πόδεσσιν.</l>
<l>τοῖος ἔα ἐν πολέμῳ· ἔργον δέ μοι οὐ φίλον ἔσκεν</l>
<l>οὐδʼ οἰκωφελίη, ἥ τε τρέφει ἀγλαὰ τέκνα,</l>
<l>ἀλλά μοι αἰεὶ νῆες ἐπήρετμοι φίλαι ἦσαν</l>
<l n="225">καὶ πόλεμοι καὶ ἄκοντες ἐΰξεστοι καὶ ὀϊστοί,</l>
<l>λυγρά, τά τʼ ἄλλοισίν γε καταριγηλὰ πέλονται.</l>
<l>αὐτὰρ ἐμοὶ τὰ φίλʼ ἔσκε τά που θεὸς ἐν φρεσὶ θῆκεν·</l>
<l>ἄλλος γάρ τʼ ἄλλοισιν ἀνὴρ ἐπιτέρπεται ἔργοις.</l>
<l>πρὶν μὲν γὰρ Τροίης ἐπιβήμεναι υἷας Ἀχαιῶν</l>
<l n="230">εἰνάκις ἀνδράσιν ἦρξα καὶ ὠκυπόροισι νέεσσιν</l>
<l>ἄνδρας ἐς ἀλλοδαπούς, καί μοι μάλα τύγχανε πολλά.</l>
<l>τῶν ἐξαιρεύμην μενοεικέα, πολλὰ δʼ ὀπίσσω</l>
<l>λάγχανον· αἶψα δὲ οἶκος ὀφέλλετο, καί ῥα ἔπειτα</l>
<l>δεινός τʼ αἰδοῖός τε μετὰ Κρήτεσσι τετύγμην.</l>
<milestone n="235" unit="card" ed="p"/>
<l n="235">ἀλλʼ ὅτε δὴ τήν γε στυγερὴν ὁδὸν εὐρύοπα Ζεὺς</l>
<l>ἐφράσαθʼ, ἣ πολλῶν ἀνδρῶν ὑπὸ γούνατʼ ἔλυσε,</l>
<l>δὴ τότʼ ἔμʼ ἤνωγον καὶ ἀγακλυτὸν Ἰδομενῆα</l>
<l>νήεσσʼ ἡγήσασθαι ἐς Ἴλιον· οὐδέ τι μῆχος</l>
<l>ἦεν ἀνήνασθαι, χαλεπὴ δʼ ἔχε δήμου φῆμις.</l>
<l n="240">ἔνθα μὲν εἰνάετες πολεμίζομεν υἷες Ἀχαιῶν,</l>
<l>τῷ δεκάτῳ δὲ πόλιν Πριάμου πέρσαντες ἔβημεν</l>
<l>οἴκαδε σὺν νήεσσι, θεὸς δʼ ἐκέδασσεν Ἀχαιούς.</l>
<l>αὐτὰρ ἐμοὶ δειλῷ κακὰ μήδετο μητίετα Ζεύς·</l>
<l>μῆνα γὰρ οἶον ἔμεινα τεταρπόμενος τεκέεσσιν</l>
<l n="245">κουριδίῃ τʼ ἀλόχῳ καὶ κτήμασιν· αὐτὰρ ἔπειτα</l>
<l>Αἴγυπτόνδε με θυμὸς ἀνώγει ναυτίλλεσθαι,</l>
<l>νῆας ἐῢ στείλαντα σὺν ἀντιθέοις ἑτάροισιν.</l>
<l>ἐννέα νῆας στεῖλα, θοῶς δʼ ἐσαγείρατο λαός.</l>
<l>ἑξῆμαρ μὲν ἔπειτα ἐμοὶ ἐρίηρες ἑταῖροι</l>
<l n="250">δαίνυντʼ· αὐτὰρ ἐγὼν ἱερήϊα πολλὰ παρεῖχον</l>
<l>θεοῖσίν τε ῥέζειν αὐτοῖσί τε δαῖτα πένεσθαι.</l>
<l>ἑβδομάτῃ δʼ ἀναβάντες ἀπὸ Κρήτης εὐρείης</l>
<l>ἐπλέομεν Βορέῃ ἀνέμῳ ἀκραέϊ καλῷ</l>
<l>ῥηϊδίως, ὡς εἴ τε κατὰ ῥόον· οὐδέ τις οὖν μοι</l>
<l n="255">νηῶν πημάνθη,  ἀλλʼ ἀσκηθέες καὶ ἄνουσοι</l>
<l>ἥμεθα, τὰς δʼ ἄνεμός τε κυβερνῆταί τʼ ἴθυνον.</l>
<l>
<milestone unit="para" ed="P"/>πεμπταῖοι δʼ Αἴγυπτον ἐϋρρείτην ἱκόμεσθα,</l>
<l>στῆσα δʼ ἐν Αἰγύπτῳ ποταμῷ νέας ἀμφιελίσσας.</l>
<l>ἔνθʼ ἦ τοι μὲν ἐγὼ κελόμην ἐρίηρας ἑταίρους</l>
<l n="260">αὐτοῦ πὰρ νήεσσι μένειν καὶ νῆας ἔρυσθαι,</l>
<l>ὀπτῆρας δὲ κατὰ σκοπιὰς ὤτρυνα νέεσθαι·</l>
<l>οἱ δʼ ὕβρει εἴξαντες, ἐπισπόμενοι μένεϊ σφῷ,</l>
<l>αἶψα μάλʼ Αἰγυπτίων ἀνδρῶν περικαλλέας ἀγροὺς</l>
<l>πόρθεον, ἐκ δὲ γυναῖκας ἄγον καὶ νήπια τέκνα,</l>
<l n="265">αὐτούς τʼ ἔκτεινον· τάχα δʼ ἐς πόλιν ἵκετʼ ἀϋτή.</l>
<l>οἱ δὲ βοῆς ἀΐοντες ἅμʼ ἠοῖ φαινομένηφιν</l>
<l>ἦλθον· πλῆτο δὲ πᾶν πεδίον πεζῶν τε καὶ ἵππων</l>
<l>χαλκοῦ τε στεροπῆς· ἐν δὲ Ζεὺς τερπικέραυνος</l>
<l>φύζαν ἐμοῖς ἑτάροισι κακὴν βάλεν, οὐδέ τις ἔτλη</l>
<l n="270">μεῖναι ἐναντίβιον· περὶ γὰρ κακὰ πάντοθεν ἔστη.</l>
<l>ἔνθʼ ἡμέων πολλοὺς μὲν ἀπέκτανον ὀξέϊ χαλκῷ,</l>
<l>τοὺς δʼ ἄναγον ζωούς, σφίσιν ἐργάζεσθαι ἀνάγκῃ.</l>
<l>αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα</l>
<l>ποίησʼ—ὡς ὄφελον θανέειν καὶ πότμον ἐπισπεῖν</l>
<l n="275">αὐτοῦ ἐν Αἰγύπτῳ· ἔτι γάρ νύ με πῆμʼ ὑπέδεκτο—</l>
<l>αὐτίκʼ ἀπὸ κρατὸς κυνέην εὔτυκτον ἔθηκα</l>
<l>καὶ σάκος ὤμοιϊν, δόρυ δʼ ἔκβαλον ἔκτοσε χειρός·</l>
<l>αὐτὰρ ἐγὼ βασιλῆος ἐναντίον ἤλυθον ἵππων</l>
<l>καὶ κύσα γούναθʼ ἑλών· ὁδʼ ἐρύσατο καί μʼ ἐλέησεν,</l>
<l n="280">ἐς δίφρον δέ μʼ ἕσας ἄγεν οἴκαδε δάκρυ χέοντα.</l>
<l>ἦ μέν μοι μάλα πολλοὶ ἐπήϊσσον μελίῃσιν,</l>
<l>ἱέμενοι κτεῖναι—δὴ γὰρ κεχολώατο λίην—</l>
<l>ἀλλʼ ἀπὸ κεῖνος ἔρυκε, Διὸς δʼ ὠπίζετο μῆνιν</l>
<l>ξεινίου, ὅς τε μάλιστα νεμεσσᾶται κακὰ ἔργα.</l>
<milestone n="285" unit="card" ed="p"/>
<l n="285">
<milestone unit="para" ed="P"/>ἔνθα μὲν ἑπτάετες μένον αὐτόθι,  πολλὰ δʼ ἄγειρα</l>
<l>χρήματʼ ἀνʼ Αἰγυπτίους ἄνδρας· δίδοσαν γὰρ ἅπαντες.</l>
<l>ἀλλʼ ὅτε δὴ ὄγδοόν μοι ἐπιπλόμενον ἔτος ἦλθεν,</l>
<l>δὴ τότε Φοῖνιξ ἦλθεν ἀνὴρ ἀπατήλια εἰδώς,</l>
<l>τρώκτης, ὃς δὴ πολλὰ κάκʼ ἀνθρώποισιν ἐώργει·</l>
<l n="290">ὅς μʼ ἄγε παρπεπιθὼν ᾗσι φρεσίν,  ὄφρʼ ἱκόμεσθα</l>
<l>Φοινίκην, ὅθι τοῦ γε δόμοι καὶ κτήματʼ ἔκειτο.</l>
<l>ἔνθα παρʼ αὐτῷ μεῖνα τελεσφόρον εἰς ἐνιαυτόν.</l>
<l>ἀλλʼ ὅτε δὴ μῆνές τε καὶ ἡμέραι ἐξετελεῦντο</l>
<l>ἄψ περιτελλομένου ἔτεος καὶ ἐπήλυθον ὧραι,</l>
<l n="295">ἐς Λιβύην μʼ ἐπὶ νηὸς ἐέσσατο ποντοπόροιο</l>
<l>ψεύδεα βουλεύσας, ἵνα οἱ σὺν φόρτον ἄγοιμι,</l>
<l>κεῖθι δέ μʼ ὡς περάσειε καὶ ἄσπετον ὦνον ἕλοιτο.</l>
<l>τῷ ἑπόμην ἐπὶ νηός, ὀϊόμενός περ, ἀνάγκῃ.</l>
<l>ἡ δʼ ἔθεεν Βορέῃ ἀνέμῳ ἀκραέϊ καλῷ,</l>
<l n="300">μέσσον ὑπὲρ Κρήτης· Ζεὺς δέ σφισι μήδετʼ ὄλεθρον.</l>
<l>ἀλλʼ ὅτε δὴ Κρήτην μὲν ἐλείπομεν, οὐδέ τις ἄλλη</l>
<l>φαίνετο γαιάων, ἀλλʼ οὐρανὸς ἠδὲ θάλασσα,</l>
<l>δὴ τότε κυανέην νεφέλην ἔστησε Κρονίων</l>
<l>νηὸς ὕπερ γλαφυρῆς, ἤχλυσε δὲ πόντος ὑπʼ αὐτῆς.</l>
<l n="305">Ζεὺς δʼ ἄμυδις βρόντησε καὶ ἔμβαλε νηῒ κεραυνόν·</l>
<l>ἡ δʼ ἐλελίχθη πᾶσα Διὸς πληγεῖσα κεραυνῷ,</l>
<l>ἐν δὲ θεείου πλῆτο· πέσον δʼ ἐκ νηὸς ἅπαντες.</l>
<l>οἱ δὲ κορώνῃσιν ἴκελοι περὶ νῆα μέλαιναν</l>
<l>κύμασιν ἐμφορέοντο· θεὸς δʼ ἀποαίνυτο νόστον.</l>
<l n="310">αὐτὰρ ἐμοὶ Ζεὺς αὐτός,  ἔχοντί περ ἄλγεα θυμῷ,</l>
<l>ἱστὸν ἀμαιμάκετον νηὸς κυανοπρῴροιο</l>
<l>ἐν χείρεσσιν ἔθηκεν, ὅπως ἔτι πῆμα φύγοιμι.</l>
<l>τῷ ῥα περιπλεχθεὶς φερόμην ὀλοοῖς ἀνέμοισιν.</l>
<l>ἐννῆμαρ φερόμην, δεκάτῃ δέ με νυκτὶ μελαίνῃ</l>
<l n="315">γαίῃ Θεσπρωτῶν πέλασεν μέγα κῦμα κυλίνδον.</l>
<l>ἔνθα με Θεσπρωτῶν βασιλεὺς ἐκομίσσατο Φείδων</l>
<l>ἥρως ἀπριάτην· τοῦ γὰρ φίλος υἱὸς ἐπελθὼν</l>
<l>αἴθρῳ καὶ καμάτῳ δεδμημένον ἦγεν ἐς οἶκον,</l>
<l>χειρὸς ἀναστήσας, ὄφρʼ ἵκετο δώματα πατρός·</l>
<l n="320">ἀμφὶ δέ με χλαῖνάν τε χιτῶνά τε εἵματα ἕσσεν.</l>
<milestone n="321" unit="card" ed="p"/>
<l>
<milestone unit="para" ed="P"/>ἔνθʼ Ὀδυσῆος ἐγὼ πυθόμην· κεῖνος γὰρ ἔφασκε</l>
<l>ξεινίσαι ἠδὲ φιλῆσαι ἰόντʼ ἐς πατρίδα γαῖαν,</l>
<l>καί μοι κτήματʼ ἔδειξεν ὅσα ξυναγείρατʼ Ὀδυσσεύς,</l>
<l>χαλκόν τε χρυσόν τε πολύκμητόν τε σίδηρον.</l>
<l n="325">καί νύ ἐς δεκάτην γενεὴν ἕτερόν γʼ ἔτι βόσκοι·</l>
<l>τόσσα οἱ ἐν μεγάροις κειμήλια κεῖτο ἄνακτος.</l>
<l>τὸν δʼ ἐς Δωδώνην φάτο βήμεναι, ὄφρα θεοῖο</l>
<l>ἐκ δρυὸς ὑψικόμοιο Διὸς βουλὴν ἐπακούσαι,</l>
<l>ὅππως νοστήσειʼ Ἰθάκης ἐς πίονα δῆμον</l>
<l n="330">ἤδη δὴν ἀπεών,  ἢ ἀμφαδὸν ἦε κρυφηδόν.</l>
<l>ὤμοσε δὲ πρὸς ἔμʼ αὐτόν, ἀποσπένδων ἐνὶ οἴκῳ,</l>
<l>νῆα κατειρύσθαι καὶ ἐπαρτέας ἔμμεν ἑταίρους,</l>
<l>οἳ δή μιν πέμψουσι φίλην ἐς πατρίδα γαῖαν.</l>
<l>ἀλλʼ ἐμὲ πρὶν ἀπέπεμψε· τύχησε γὰρ ἐρχομένη νηῦς</l>
<l n="335">ἀνδρῶν Θεσπρωτῶν ἐς Δουλίχιον πολύπυρον.</l>
<l>ἔνθʼ ὅ γέ μʼ ἠνώγει πέμψαι βασιλῆϊ Ἀκάστῳ</l>
<l>ἐνδυκέως· τοῖσιν δὲ κακὴ φρεσὶν ἥνδανε βουλὴ</l>
<l>ἀμφʼ ἐμοί, ὄφρʼ ἔτι πάγχυ δύης ἐπὶ πῆμα γενοίμην.</l>
<l>ἀλλʼ ὅτε γαίης πολλὸν ἀπέπλω ποντοπόρος νηῦς,</l>
<l n="340">αὐτίκα δούλιον ἦμαρ ἐμοὶ περιμηχανόωντο.</l>
<l>ἐκ μέν με χλαῖνάν τε χιτῶνά τε εἵματʼ ἔδυσαν,</l>
<l>ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,</l>
<l>ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι·</l>
<l>ἑσπέριοι δʼ Ἰθάκης εὐδειέλου ἔργʼ ἀφίκοντο.</l>
<l n="345">ἔνθʼ ἐμὲ μὲν κατέδησαν ἐϋσσέλμῳ ἐνὶ νηῒ</l>
<l>ὅπλῳ ἐϋστρεφέϊ στερεῶς, αὐτοὶ δʼ ἀποβάντες</l>
<l>ἐσσυμένως παρὰ θῖνα θαλάσσης δόρπον ἕλοντο.</l>
<l>αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ</l>
<l>ῥηϊδίως· κεφαλῇ δὲ κατὰ ῥάκος ἀμφικαλύψας,</l>
<l n="350">ξεστὸν ἐφόλκαιον καταβὰς ἐπέλασσα θαλάσσῃ</l>
<l>στῆθος, ἔπειτα δὲ χερσὶ διήρεσσʼ ἀμφοτέρῃσι</l>
<l>νηχόμενος, μάλα δʼ ὦκα θύρηθʼ ἔα ἀμφὶς ἐκείνων.</l>
<l>ἔνθʼ ἀναβάς, ὅθι τε δρίος ἦν πολυανθέος ὕλης,</l>
<l>κείμην πεπτηώς. οἱ δὲ μεγάλα στενάχοντες</l>
<l n="355">φοίτων· ἀλλʼ οὐ γάρ σφιν ἐφαίνετο κέρδιον εἶναι</l>
<l>μαίεσθαι προτέρω, τοὶ μὲν πάλιν αὖτις ἔβαινον</l>
<l>νηὸς ἔπι γλαφυρῆς· ἐμὲ δʼ ἔκρυψαν θεοὶ αὐτοὶ</l>
<l>ῥηϊδίως, καί με σταθμῷ ἐπέλασσαν ἄγοντες</l>
<l>ἀνδρὸς ἐπισταμένου· ἔτι γάρ νύ μοι αἶσα βιῶναι.</l>
</q>
<milestone n="360" unit="card" ed="p"/>
<l n="360">
<milestone unit="para" ed="P"/>τὸν δʼ ἀπαμειβόμενος προσέφης,  Εὔμαιε συβῶτα·</l>
<q direct="unspecified">
<l>ἆ δειλὲ ξείνων, ἦ μοι μάλα θυμὸν ὄρινας</l>
<l>ταῦτα ἕκαστα λέγων, ὅσα δὴ πάθες ἠδʼ ὅσʼ ἀλήθης.</l>
<l>ἀλλὰ τά γʼ οὐ κατὰ κόσμον ὀΐομαι, οὐδέ με πείσεις</l>
<l>εἰπὼν ἀμφʼ Ὀδυσῆϊ· τί σε χρὴ τοῖον ἐόντα</l>
<l n="365">μαψιδίως ψεύδεσθαι;  ἐγὼ δʼ εὖ οἶδα καὶ αὐτὸς</l>
<l>νόστον ἐμοῖο ἄνακτος, ὅ τʼ ἤχθετο πᾶσι θεοῖσι</l>
<l>πάγχυ μάλʼ, ὅττι μιν οὔ τι μετὰ Τρώεσσι δάμασσαν</l>
<l>ἠὲ φίλων ἐν χερσίν, ἐπεὶ πόλεμον τολύπευσε.</l>
<l>τῷ κέν οἱ τύμβον μὲν ἐποίησαν Παναχαιοί,</l>
<l n="370">ἠδέ κε καὶ ᾧ παιδὶ μέγα κλέος ἤρατʼ ὀπίσσω</l>
<l>νῦν δέ μιν ἀκλειῶς ἅρπυιαι ἀνηρείψαντο.</l>
<l>αὐτὰρ ἐγὼ παρʼ ὕεσσιν ἀπότροπος· οὐδὲ πόλινδε</l>
<l>ἔρχομαι, εἰ μή πού τι περίφρων Πηνελόπεια</l>
<l>ἐλθέμεν ὀτρύνῃσιν, ὅτʼ ἀγγελίη ποθὲν ἔλθῃ.</l>
<l n="375">ἀλλʼ οἱ μὲν τὰ ἕκαστα παρήμενοι ἐξερέουσιν,</l>
<l>ἠμὲν οἳ ἄχνυνται δὴν οἰχομένοιο ἄνακτος,</l>
<l>ἠδʼ οἳ χαίρουσιν βίοτον νήποινον ἔδοντες·</l>
<l>ἀλλʼ ἐμοὶ οὐ φίλον ἐστὶ μεταλλῆσαι καὶ ἐρέσθαι,</l>
<l>ἐξ οὗ δή μʼ Αἰτωλὸς ἀνὴρ ἐξήπαφε μύθῳ,</l>
<l n="380">ὅς ῥʼ ἄνδρα κτείνας,  πολλὴν ἐπὶ γαῖαν ἀληθείς,</l>
<l>ἦλθεν ἐμὰ πρὸς δώματʼ· ἐγὼ δέ μιν ἀμφαγάπαζον.</l>
<l>φῆ δέ μιν ἐν Κρήτεσσι παρʼ Ἰδομενῆϊ ἰδέσθαι</l>
<l>νῆας ἀκειόμενον, τάς οἱ ξυνέαξαν ἄελλαι·</l>
<l>καὶ φάτʼ ἐλεύσεσθαι ἢ ἐς θέρος ἢ ἐς ὀπώρην,</l>
<l n="385">πολλὰ χρήματʼ ἄγοντα,  σὺν ἀντιθέοις ἑτάροισι.</l>
<l>καὶ σύ, γέρον πολυπενθές, ἐπεί σέ μοι ἤγαγε δαίμων,</l>
<l>μήτε τί μοι ψεύδεσσι χαρίζεο μήτε τι θέλγε·</l>
<l>οὐ γὰρ τοὔνεκʼ ἐγώ σʼ αἰδέσσομαι οὐδὲ φιλήσω,</l>
<l>ἀλλὰ Δία ξένιον δείσας αὐτόν τʼ ἐλεαίρων.</l>
</q>
<l n="390">
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l>ἦ μάλα τίς τοι θυμὸς ἐνὶ στήθεσσιν ἄπιστος,</l>
<l>οἷόν σʼ οὐδʼ ὀμόσας περ ἐπήγαγον οὐδέ σε πείθω.</l>
<l>ἀλλʼ ἄγε νῦν ῥήτρην ποιησόμεθʼ· αὐτὰρ ὄπισθε</l>
<l>μάρτυροι ἀμφοτέροισι θεοί, τοὶ Ὄλυμπον ἔχουσιν.</l>
<l n="395">εἰ μέν κεν νοστήσῃ ἄναξ τεὸς ἐς τόδε δῶμα,</l>
<l>ἕσσας με χλαῖνάν τε χιτῶνά τε εἵματα πέμψαι</l>
<l>Δουλίχιόνδʼ ἰέναι, ὅθι μοι φίλον ἔπλετο θυμῷ·</l>
<l>εἰ δέ κε μὴ ἔλθῃσιν ἄναξ τεὸς ὡς ἀγορεύω,</l>
<l>δμῶας ἐπισσεύας βαλέειν μεγάλης κατὰ πέτρης,</l>
<l n="400">ὄφρα καὶ ἄλλος πτωχὸς ἀλεύεται ἠπεροπεύειν.</l>
</q>
<milestone n="401" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσεφώνεε δῖος ὑφορβός·</l>
<q direct="unspecified">
<l>ξεῖνʼ, οὕτω γάρ κέν μοι ἐϋκλείη τʼ ἀρετή τε</l>
<l>εἴη ἐπʼ ἀνθρώπους ἅμα τʼ αὐτίκα καὶ μετέπειτα,</l>
<l>ὅς σʼ ἐπεὶ ἐς κλισίην ἄγαγον καὶ ξείνια δῶκα,</l>
<l n="405">αὖτις δὲ κτείναιμι φίλον τʼ ἀπὸ θυμὸν ἑλοίμην·</l>
<l>πρόφρων κεν δὴ ἔπειτα Δία Κρονίωνα λιτοίμην.</l>
<l>νῦν δʼ ὥρη δόρποιο· τάχιστά μοι ἔνδον ἑταῖροι</l>
<l>εἶεν, ἵνʼ ἐν κλισίῃ λαρὸν τετυκοίμεθα δόρπον.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l n="410">ἀγχίμολον δὲ σύες τε καὶ ἀνέρες ἦλθον ὑφορβοί.</l>
<l>τὰς μὲν ἄρα ἔρξαν κατὰ ἤθεα κοιμηθῆναι,</l>
<l>κλαγγὴ δʼ ἄσπετος ὦρτο συῶν αὐλιζομενάων</l>
<l>αὐτὰρ ὁ οἷς ἑτάροισιν ἐκέκλετο δῖος ὑφορβός·</l>
<q direct="unspecified">
<l>
<milestone unit="para" ed="P"/>ἄξεθʼ ὑῶν τὸν ἄριστον, ἵνα ξείνῳ ἱερεύσω</l>
<l n="415">τηλεδαπῷ· πρὸς δʼ αὐτοὶ ὀνησόμεθʼ,  οἵ περ ὀϊζὺν</l>
<l>δὴν ἔχομεν πάσχοντες ὑῶν ἕνεκʼ ἀργιοδόντων·</l>
<l>ἄλλοι δʼ ἡμέτερον κάματον νήποινον ἔδουσιν.</l>
</q>
<l>
<milestone unit="para" ed="P"/>ὣς ἄρα φωνήσας κέασε ξύλα νηλέϊ χαλκῷ,</l>
<l>οἱ δʼ ὗν εἰσῆγον μάλα πίονα πενταέτηρον.</l>
<l n="420">τὸν μὲν ἔπειτʼ ἔστησαν ἐπʼ ἐσχάρῃ· οὐδὲ συβώτης</l>
<l>λήθετʼ ἄρʼ ἀθανάτων· φρεσὶ γὰρ κέχρητʼ ἀγαθῇσιν·</l>
<l>ἀλλʼ ὅγʼ ἀπαρχόμενος κεφαλῆς τρίχας ἐν πυρὶ βάλλεν</l>
<l>ἀργιόδοντος ὑός, καὶ ἐπεύχετο πᾶσι θεοῖσιν</l>
<l>νοστῆσαι Ὀδυσῆα πολύφρονα ὅνδε δόμονδε.</l>
<l n="425">κόψε δʼ ἀνασχόμενος σχίζῃ δρυός,  ἣν λίπε κείων·</l>
<l>τὸν δʼ ἔλιπε ψυχή. τοὶ δʼ ἔσφαξάν τε καὶ εὗσαν·</l>
<l>αἶψα δέ μιν διέχευαν· ὁ δʼ ὠμοθετεῖτο συβώτης,</l>
<l>πάντων ἀρχόμενος μελέων, ἐς πίονα δημόν,</l>
<l>καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,</l>
<l n="430">μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,</l>
<l>ὤπτησάν τε περιφραδέως ἐρύσαντό τε πάντα,</l>
<l>βάλλον δʼ εἰν ἐλεοῖσιν ἀολλέα· ἂν δὲ συβώτης</l>
<l>ἵστατο δαιτρεύσων· περὶ γὰρ φρεσὶν αἴσιμα ᾔδη.</l>
<l>καὶ τὰ μὲν ἕπταχα πάντα διεμοιρᾶτο δαΐζων·</l>
<l n="435">τὴν μὲν ἴαν νύμφῃσι καὶ Ἑρμῇ,  Μαιάδος υἱεῖ,</l>
<l>θῆκεν ἐπευξάμενος, τὰς δʼ ἄλλας νεῖμεν ἑκάστῳ·</l>
<l>νώτοισιν δʼ Ὀδυσῆα διηνεκέεσσι γέραιρεν</l>
<l>ἀργιόδοντος ὑός, κύδαινε δὲ θυμὸν ἄνακτος·</l>
<l>καί μιν φωνήσας προσέφη πολύμητις Ὀδυσσεύς·</l>
<q direct="unspecified">
<l n="440">
<milestone unit="para" ed="P"/>αἴθʼ οὕτως,  Εὔμαιε, φίλος Διὶ πατρὶ γένοιο</l>
<l>ὡς ἐμοί, ὅττι τε τοῖον ἐόντʼ ἀγαθοῖσι γεραίρεις.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l>ἔσθιε, δαιμόνιε ξείνων, καὶ τέρπεο τοῖσδε,</l>
<l>οἷα πάρεστι· θεὸς δὲ τὸ μὲν δώσει, τὸ δʼ ἐάσει,</l>
<l n="445">ὅττι κεν ᾧ θυμῷ ἐθέλῃ· δύναται γὰρ ἅπαντα.</l>
</q>
<milestone n="446" unit="card" ed="p"/>
<l>
<milestone unit="para" ed="P"/>ἦ ῥα καὶ ἄργματα θῦσε θεοῖς αἰειγενέτῃσι,</l>
<l>σπείσας δʼ αἴθοπα οἶνον Ὀδυσσῆϊ πτολιπόρθῳ</l>
<l>ἐν χείρεσσιν ἔθηκεν· ὁ δʼ ἕζετο ᾗ παρὰ μοίρῃ.</l>
<l>σῖτον δέ σφιν ἔνειμε Μεσαύλιος, ὅν ῥα συβώτης</l>
<l n="450">αὐτὸς κτήσατο οἶος ἀποιχομένοιο ἄνακτος,</l>
<l>νόσφιν δεσποίνης καὶ Λαέρταο γέροντος·</l>
<l>πὰρ δʼ ἄρα μιν Ταφίων πρίατο κτεάτεσσιν ἑοῖσιν.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l n="455">σῖτον μέν σφιν ἀφεῖλε Μεσαύλιος,  οἱ δʼ ἐπὶ κοῖτον</l>
<l>σίτου καὶ κρειῶν κεκορημένοι ἐσσεύοντο.</l>
<l>
<milestone unit="para" ed="P"/>νὺξ δʼ ἄρʼ ἐπῆλθε κακὴ σκοτομήνιος, ὗε δʼ ἄρα Ζεὺς</l>
<l>πάννυχος, αὐτὰρ ἄη Ζέφυρος μέγας αἰὲν ἔφυδρος.</l>
<l>τοῖς δʼ Ὀδυσεὺς μετέειπε, συβώτεω πειρητίζων,</l>
<l n="460">εἴ πώς οἱ ἐκδὺς χλαῖναν πόροι,  ἤ τινʼ ἑταίρων</l>
<l>ἄλλον ἐποτρύνειεν, ἐπεί ἑο κήδετο λίην·</l>
<q direct="unspecified">
<l>
<milestone unit="para" ed="P"/>κέκλυθι νῦν, Εὔμαιε καὶ ἄλλοι πάντες ἑταῖροι,</l>
<l>εὐξάμενός τι ἔπος ἐρέω· οἶνος γὰρ ἀνώγει</l>
<l>ἠλεός, ὅς τʼ ἐφέηκε πολύφρονά περ μάλʼ ἀεῖσαι</l>
<l n="465">καί θʼ ἁπαλὸν γελάσαι, καί τʼ ὀρχήσασθαι ἀνῆκε,</l>
<l>καί τι ἔπος προέηκεν ὅ περ τʼ ἄρρητον ἄμεινον.</l>
<l>ἀλλʼ ἐπεὶ οὖν τὸ πρῶτον ἀνέκραγον, οὐκ ἐπικεύσω.</l>
<l>εἴθʼ ὣς ἡβώοιμι βίη τέ μοι ἔμπεδος εἴη,</l>
<l>ὡς ὅθʼ ὑπὸ Τροίην λόχον ἤγομεν ἀρτύναντες.</l>
<l n="470">ἡγείσθην δʼ Ὀδυσεύς τε καὶ Ἀτρεΐδης Μενέλαος,</l>
<l>τοῖσι δʼ ἅμα τρίτος ἄρχον ἐγών· αὐτοὶ γὰρ ἄνωγον.</l>
<l>ἀλλʼ ὅτε δή ῥʼ ἱκόμεσθα ποτὶ πτόλιν αἰπύ τε τεῖχος,</l>
<l>ἡμεῖς μὲν περὶ ἄστυ κατὰ ῥωπήϊα πυκνά,</l>
<l>ἂν δόνακας καὶ ἕλος, ὑπὸ τεύχεσι πεπτηῶτες</l>
<l n="475">κείμεθα.  νὺξ δʼ ἄρʼ ἐπῆλθε κακὴ Βορέαο πεσόντος,</l>
<l>πηγυλίς· αὐτὰρ ὕπερθε χιὼν γένετʼ ἠΰτε πάχνη,</l>
<l>ψυχρή, καὶ σακέεσσι περιτρέφετο κρύσταλλος.</l>
<l>ἔνθʼ ἄλλοι πάντες χλαίνας ἔχον ἠδὲ χιτῶνας,</l>
<l>εὗδον δʼ εὔκηλοι, σάκεσιν εἰλυμένοι ὤμους·</l>
<l n="480">αὐτὰρ ἐγὼ χλαῖναν μὲν ἰὼν ἑτάροισιν ἔλειπον</l>
<l>ἀφραδίῃς, ἐπεὶ οὐκ ἐφάμην ῥιγωσέμεν ἔμπης,</l>
<l>ἀλλʼ ἑπόμην σάκος οἶον ἔχων καὶ ζῶμα φαεινόν.</l>
<l>ἀλλʼ ὅτε δὴ τρίχα νυκτὸς ἔην, μετὰ δʼ ἄστρα βεβήκει,</l>
<l>καὶ τότʼ ἐγὼν Ὀδυσῆα προσηύδων ἐγγὺς ἐόντα</l>
<l n="485">ἀγκῶνι νύξας· ὁ δʼ ἄρʼ ἐμμαπέως ὑπάκουσε·</l>
<q direct="unspecified">
<l>
<milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
<l>οὔ τοι ἔτι ζωοῖσι μετέσσομαι, ἀλλά με χεῖμα</l>
<l>δάμναται· οὐ γὰρ ἔχω χλαῖναν· παρά μʼ ἤπαφε δαίμων</l>
<l>οἰοχίτωνʼ ἔμεναι· νῦν δʼ οὐκέτι φυκτὰ πέλονται.</l>
</q>
<l n="490">
<milestone unit="para" ed="P"/>ὣς ἐφάμην,  ὁ δʼ ἔπειτα νόον σχέθε τόνδʼ ἐνὶ θυμῷ,</l>
<l>οἷος κεῖνος ἔην βουλευέμεν ἠδὲ μάχεσθαι·</l>
<l>φθεγξάμενος δʼ ὀλίγῃ ὀπί με πρὸς μῦθον ἔειπε·</l>
<q direct="unspecified">
<l>σίγα νῦν, μή τίς σευ Ἀχαιῶν ἄλλος ἀκούσῃ.</l>
</q>
<milestone n="494" unit="card" ed="p"/>
<l>
<milestone unit="para" ed="P"/>ἦ καὶ ἐπʼ ἀγκῶνος κεφαλὴν σχέθεν εἶπέ τε μῦθον·</l>
<q direct="unspecified">
<l n="495">κλῦτε,  φίλοι· θεῖός μοι ἐνύπνιον ἦλθεν ὄνειρος.</l>
<l>λίην γὰρ νηῶν ἑκὰς ἤλθομεν· ἀλλά τις εἴη</l>
<l>εἰπεῖν Ἀτρεΐδῃ Ἀγαμέμνονι, ποιμένι λαῶν,</l>
<l>εἰ πλέονας παρὰ ναῦφιν ἐποτρύνειε νέεσθαι.</l>
</q>
<l>
<milestone unit="para" ed="P"/>ὣς ἔφατʼ, ὦρτο δʼ ἔπειτα Θόας, Ἀνδραίμονος υἱός,</l>
<l n="500">καρπαλίμως,  ἀπὸ δὲ χλαῖναν θέτο φοινικόεσσαν,</l>
<l>βῆ δὲ θέειν ἐπὶ νῆας· ἐγὼ δʼ ἐνὶ εἵματι κείνου</l>
<l>κείμην ἀσπασίως, φάε δὲ χρυσόθρονος Ἠώς.</l>
<l>ὣς νῦν ἡβώοιμι βίη τέ μοι ἔμπεδος εἴη·</l>
<l>δοίη κέν τις χλαῖναν ἐνὶ σταθμοῖσι συφορβῶν,</l>
<l n="505">ἀμφότερον,  φιλότητι καὶ αἰδοῖ φωτὸς ἑῆος·</l>
<l>νῦν δέ μʼ ἀτιμάζουσι κακὰ χροῒ εἵματʼ ἔχοντα.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l>ὦ γέρον, αἶνος μέν τοι ἀμύμων, ὃν κατέλεξας,</l>
<l>οὐδέ τί πω παρὰ μοῖραν ἔπος νηκερδὲς ἔειπες·</l>
<l n="510">τῷ οὔτʼ ἐσθῆτος δευήσεαι οὔτε τευ ἄλλου,</l>
<l>ὧν ἐπέοιχʼ ἱκέτην ταλαπείριον ἀντιάσαντα,</l>
<l>νῦν· ἀτὰρ ἠῶθέν γε τὰ σὰ ῥάκεα δνοπαλίξεις.</l>
<l>οὐ γὰρ πολλαὶ χλαῖναι ἐπημοιβοί τε χιτῶνες</l>
<l>ἐνθάδε ἕννυσθαι, μία δʼ οἴη φωτὶ ἑκάστῳ.</l>
<l n="515">αὐτὰρ ἐπὴν ἔλθῃσιν Ὀδυσσῆος φίλος υἱός,</l>
<l>αὐτός τοι χλαῖνάν τε χιτῶνά τε εἵματα δώσει,</l>
<l>πέμψει δʼ ὅππῃ σε κραδίη θυμός τε κελεύει.</l>
</q>
<l>
<milestone unit="para" ed="P"/>ὣς εἰπὼν ἀνόρουσε, τίθει δʼ ἄρα οἱ πυρὸς ἐγγὺς</l>
<l>εὐνήν, ἐν δʼ ὀΐων τε καὶ αἰγῶν δέρματʼ ἔβαλλεν.</l>
<l n="520">ἔνθʼ Ὀδυσεὺς κατέλεκτʼ· ἐπὶ δὲ χλαῖναν βάλεν αὐτῷ</l>
<l>πυκνὴν καὶ μεγάλην, ἥ οἱ παρεκέσκετʼ ἀμοιβάς,</l>
<l>ἕννυσθαι ὅτε τις χειμὼν ἔκπαγλος ὄροιτο.</l>
<l>
<milestone unit="para" ed="P"/>ὣς ὁ μὲν ἔνθʼ Ὀδυσεὺς κοιμήσατο, τοὶ δὲ παρʼ αὐτὸν</l>
<l>ἄνδρες κοιμήσαντο νεηνίαι· οὐδὲ συβώτῃ</l>
<l n="525">ἥνδανεν αὐτόθι κοῖτος,  ὑῶν ἄπο κοιμηθῆναι,</l>
<l>ἀλλʼ ὅ γʼ ἄρʼ ἔξω ἰὼν ὡπλίζετο· χαῖρε δʼ Ὀδυσσεύς,</l>
<l>ὅττι ῥά οἱ βιότου περικήδετο νόσφιν ἐόντος.</l>
<l>πρῶτον μὲν ξίφος ὀξὺ περὶ στιβαροῖς βάλετʼ ὤμοις,</l>
<l>ἀμφὶ δὲ χλαῖναν ἑέσσατʼ ἀλεξάνεμον, μάλα πυκνήν,</l>
<l n="530">ἂν δὲ νάκην ἕλετʼ αἰγὸς ἐϋτρεφέος μεγάλοιο,</l>
<l>εἵλετο δʼ ὀξὺν ἄκοντα, κυνῶν ἀλκτῆρα καὶ ἀνδρῶν.</l>
<l>βῆ δʼ ἴμεναι κείων ὅθι περ σύες ἀργιόδοντες</l>
<l>πέτρῃ ὕπο γλαφυρῇ εὗδον, Βορέω ὑπʼ ἰωγῇ.</l>
</div1>
<div1 n="15" type="Book">
<milestone n="1" unit="card" ed="p"/>
<l>ἡ δʼ εἰς εὐρύχορον Λακεδαίμονα Παλλὰς Ἀθήνη</l>
<l>ᾤχετʼ, Ὀδυσσῆος μεγαθύμου φαίδιμον υἱὸν</l>
<l>νόστου ὑπομνήσουσα καὶ ὀτρυνέουσα νέεσθαι.</l>
<l>εὗρε δὲ Τηλέμαχον καὶ Νέστορος ἀγλαὸν υἱὸν</l>
<l n="5">εὕδοντʼ ἐν προδόμῳ Μενελάου κυδαλίμοιο,</l>
<l>ἦ τοι Νεστορίδην μαλακῷ δεδμημένον ὕπνῳ·</l>
<l>Τηλέμαχον δʼ οὐχ ὕπνος ἔχε γλυκύς, ἀλλʼ ἐνὶ θυμῷ</l>
<l>νύκτα διʼ ἀμβροσίην μελεδήματα πατρὸς ἔγειρεν.</l>
<l>ἀγχοῦ δʼ ἱσταμένη προσέφη γλαυκῶπις Ἀθήνη·</l>
<q direct="unspecified">
<l n="10">
<milestone unit="para" ed="P"/>Τηλέμαχʼ,  οὐκέτι καλὰ δόμων ἄπο τῆλʼ ἀλάλησαι,</l>
<l>κτήματά τε προλιπὼν ἄνδρας τʼ ἐν σοῖσι δόμοισιν</l>
<l>οὕτω ὑπερφιάλους· μή τοι κατὰ πάντα φάγωσι</l>
<l>κτήματα δασσάμενοι, σὺ δὲ τηϋσίην ὁδὸν ἔλθῃς.</l>
<l>ἀλλʼ ὄτρυνε τάχιστα βοὴν ἀγαθὸν Μενέλαον</l>
<l n="15">πεμπέμεν,  ὄφρʼ ἔτι οἴκοι ἀμύμονα μητέρα τέτμῃς.</l>
<l>ἤδη γάρ ῥα πατήρ τε κασίγνητοί τε κέλονται</l>
<l>Εὐρυμάχῳ γήμασθαι· ὁ γὰρ περιβάλλει ἅπαντας</l>
<l>μνηστῆρας δώροισι καὶ ἐξώφελλεν ἔεδνα·</l>
<l>μή νύ τι σεῦ ἀέκητι δόμων ἐκ κτῆμα φέρηται.</l>
<l n="20">οἶσθα γὰρ οἷος θυμὸς ἐνὶ στήθεσσι γυναικός·</l>
<l>κείνου βούλεται οἶκον ὀφέλλειν ὅς κεν ὀπυίῃ,</l>
<l>παίδων δὲ προτέρων καὶ κουριδίοιο φίλοιο</l>
<l>οὐκέτι μέμνηται τεθνηκότος οὐδὲ μεταλλᾷ.</l>
<l>ἀλλὰ σύ γʼ ἐλθὼν αὐτὸς ἐπιτρέψειας ἕκαστα</l>
<l n="25">δμῳάων ἥ τίς τοι ἀρίστη φαίνεται εἶναι,</l>
<l>εἰς ὅ κέ τοι φήνωσι θεοὶ κυδρὴν παράκοιτιν.</l>
<l>ἄλλο δέ τοί τι ἔπος ἐρέω, σὺ δὲ σύνθεο θυμῷ.</l>
<l>μνηστήρων σʼ ἐπιτηδὲς ἀριστῆες λοχόωσιν</l>
<l>ἐν πορθμῷ Ἰθάκης τε Σάμοιό τε παιπαλοέσσης.</l>
<l n="30">ἱέμενοι κτεῖναι,  πρὶν πατρίδα γαῖαν ἱκέσθαι.</l>
<l>ἀλλὰ τά γʼ οὐκ ὀΐω· πρὶν καί τινα γαῖα καθέξει</l>
<l>ἀνδρῶν μνηστήρων, οἵ τοι βίοτον κατέδουσιν.</l>
<l>ἀλλὰ ἑκὰς νήσων ἀπέχειν εὐεργέα νῆα,</l>
<l>νυκτὶ δʼ ὁμῶς πλείειν· πέμψει δέ τοι οὖρον ὄπισθεν</l>
<l n="35">ἀθανάτων ὅς τίς σε φυλάσσει τε ῥύεταί τε.</l>
<l>αὐτὰρ ἐπὴν πρώτην ἀκτὴν Ἰθάκης ἀφίκηαι,</l>
<l>νῆα μὲν ἐς πόλιν ὀτρῦναι καὶ πάντας ἑταίρους,</l>
<l>αὐτὸς δὲ πρώτιστα συβώτην εἰσαφικέσθαι,</l>
<l>ὅς τοι ὑῶν ἐπίουρος, ὁμῶς δέ τοι ἤπια οἶδεν.</l>
<l n="40">ἔνθα δὲ νύκτʼ ἀέσαι· τὸν δʼ ὀτρῦναι πόλιν εἴσω</l>
<l>ἀγγελίην ἐρέοντα περίφρονι Πηνελοπείῃ,</l>
<l>οὕνεκά οἱ σῶς ἐσσὶ καὶ ἐκ Πύλου εἰλήλουθας.</l>
</q>
<l>
<milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη πρὸς μακρὸν Ὄλυμπον,</l>
<l>αὐτὰρ ὁ Νεστορίδην ἐξ ἡδέος ὕπνου ἔγειρεν</l>
<l n="45">λὰξ ποδὶ κινήσας,  καί μιν πρὸς μῦθον ἔειπεν·</l>
<q direct="unspecified">
<l>
<milestone unit="para" ed="P"/>ἔγρεο, Νεστορίδη Πεισίστρατε, μώνυχας ἵππους</l>
<l>ζεῦξον ὑφʼ ἅρματʼ ἄγων, ὄφρα πρήσσωμεν ὁδοῖο.</l>
</q>
<milestone n="48" unit="card" ed="p"/>
<l>
<milestone unit="para" ed="P"/>τὸν δʼ αὖ Νεστορίδης Πεισίστρατος ἀντίον ηὔδα·</l>
<q direct="unspecified">
<l>Τηλέμαχʼ, οὔ πως ἔστιν ἐπειγομένους περ ὁδοῖο</l>
<l n="50">νύκτα διὰ δνοφερὴν ἐλάαν· τάχα δʼ ἔσσεται ἠώς.</l>
<l>ἀλλὰ μένʼ εἰς ὅ κε δῶρα φέρων ἐπιδίφρια θήῃ</l>
<l>ἥρως Ἀτρείδης, δουρικλειτὸς Μενέλαος,</l>
<l>καὶ μύθοις ἀγανοῖσι παραυδήσας ἀποπέμψῃ.</l>
<l>τοῦ γάρ τε ξεῖνος μιμνήσκεται ἤματα πάντα</l>
<l n="55">ἀνδρὸς ξεινοδόκου,  ὅς κεν φιλότητα παράσχῃ.</l>
</q>
<l>
<milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
<l>ἀγχίμολον δέ σφʼ ἦλθε βοὴν ἀγαθὸς Μενέλαος,</l>
<l>ἀνστὰς ἐξ εὐνῆς, Ἑλένης πάρα καλλικόμοιο.</l>
<l>τὸν δʼ ὡς οὖν ἐνόησεν Ὀδυσσῆος φίλος υἱός,</l>
<l n="60">σπερχόμενός ῥα χιτῶνα περὶ χροῒ σιγαλόεντα</l>
<l>δῦνεν, καὶ μέγα φᾶρος ἐπὶ στιβαροῖς βάλετʼ ὤμοις</l>
<l>ἥρως, βῆ δὲ θύραζε, παριστάμενος δὲ προσηύδα</l>
<l>Τηλέμαχος, φίλος υἱὸς Ὀδυσσῆος θείοιο·</l>
<q direct="unspecified">
<l>
<milestone unit="para" ed="P"/>Ἀτρεΐδη Μενέλαε διοτρεφές, ὄρχαμε λαῶν,</l>
<l n="65">ἤδη νῦν μʼ ἀπόπεμπε φίλην ἐς πατρίδα γαῖαν·</l>
<l>ἤδη γάρ μοι θυμὸς ἐέλδεται οἴκαδʼ ἱκέσθαι.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα βοὴν ἀγαθὸς Μενέλαος·</l>
<q direct="unspecified">
<l>Τηλέμαχʼ, οὔ τί σʼ ἐγώ γε πολὺν χρόνον ἐνθάδʼ ἐρύξω</l>
<l>ἱέμενον νόστοιο· νεμεσσῶμαι δὲ καὶ ἄλλῳ</l>
<l n="70">ἀνδρὶ ξεινοδόκῳ,  ὅς κʼ ἔξοχα μὲν φιλέῃσιν,</l>
<l>ἔξοχα δʼ ἐχθαίρῃσιν· ἀμείνω δʼ αἴσιμα πάντα.</l>
<l>ἶσόν τοι κακόν ἐσθʼ, ὅς τʼ οὐκ ἐθέλοντα νέεσθαι</l>
<l>ξεῖνον ἐποτρύνει καὶ ὃς ἐσσύμενον κατερύκει.</l>
<l>χρὴ ξεῖνον παρεόντα φιλεῖν, ἐθέλοντα δὲ πέμπειν.</l>
<l n="75">ἀλλὰ μένʼ εἰς ὅ κε δῶρα φέρων ἐπιδίφρια θείω</l>
<l>καλά, σὺ δʼ ὀφθαλμοῖσιν ἴδῃς, εἴπω δὲ γυναιξὶ</l>
<l>δεῖπνον ἐνὶ μεγάροις τετυκεῖν ἅλις ἔνδον ἐόντων.</l>
<l>ἀμφότερον, κῦδός τε καὶ ἀγλαΐη καὶ ὄνειαρ,</l>
<l>δειπνήσαντας ἴμεν πολλὴν ἐπʼ ἀπείρονα γαῖαν.</l>
<l n="80">εἰ δʼ ἐθέλεις τραφθῆναι ἀνʼ Ἑλλάδα καὶ μέσον Ἄργος,</l>
<l>ὄφρα τοι αὐτὸς ἕπωμαι, ὑποζεύξω δέ τοι ἵππους,</l>
<l>ἄστεα δʼ ἀνθρώπων ἡγήσομαι· οὐδέ τις ἡμέας</l>
<l>αὔτως ἀππέμψει, δώσει δέ τι ἕν γε φέρεσθαι,</l>
<l>ἠέ τινα τριπόδων εὐχάλκων ἠὲ λεβήτων,</l>
<l n="85">ἠὲ δύʼ ἡμιόνους ἠὲ χρύσειον ἄλεισον.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Ἀτρεΐδη Μενέλαε διοτρεφές, ὄρχαμε λαῶν,</l>
<l>βούλομαι ἤδη νεῖσθαι ἐφʼ ἡμέτερʼ· οὐ γὰρ ὄπισθεν</l>
<l>οὖρον ἰὼν κατέλειπον ἐπὶ κτεάτεσσιν ἐμοῖσιν·</l>
<l n="90">μὴ πατέρʼ ἀντίθεον διζήμενος αὐτὸς ὄλωμαι,</l>
<l>ἤ τί μοι ἐκ μεγάρων κειμήλιον ἐσθλὸν ὄληται.</l>
</q>
<milestone n="92" unit="card" ed="p"/>
<l>
<milestone unit="para" ed="P"/>αὐτὰρ ἐπεὶ τό γʼ ἄκουσε βοὴν ἀγαθὸς Μενέλαος,</l>
<l>αὐτίκʼ ἄρʼ ᾗ ἀλόχῳ ἠδὲ δμῳῇσι κέλευσε</l>
<l>δεῖπνον ἐνὶ μεγάροις τετυκεῖν ἅλις ἔνδον ἐόντων.</l>
<l n="95">ἀγχίμολον δέ οἱ ἦλθε Βοηθοΐδης Ἐτεωνεύς,</l>
<l>ἀνστὰς ἐξ εὐνῆς, ἐπεὶ οὐ πολὺ ναῖεν ἀπʼ αὐτοῦ·</l>
<l>τὸν πῦρ κῆαι ἄνωγε βοὴν ἀγαθὸς Μενέλαος</l>
<l>ὀπτῆσαί τε κρεῶν· ὁ δʼ ἄρʼ οὐκ ἀπίθησεν ἀκούσας.</l>
<l>αὐτὸς δʼ ἐς θάλαμον κατεβήσετο κηώεντα,</l>
<l n="100">οὐκ οἶος,  ἅμα τῷ γʼ Ἑλένη κίε καὶ Μεγαπένθης.</l>
<l>ἀλλʼ ὅτε δή ῥʼ ἵκανον ὅθι κειμήλια κεῖτο,</l>
<l>Ἀτρεΐδης μὲν ἔπειτα δέπας λάβεν ἀμφικύπελλον,</l>
<l>υἱὸν δὲ κρητῆρα φέρειν Μεγαπένθεʼ ἄνωγεν</l>
<l>ἀργύρεον· Ἑλένη δὲ παρίστατο φωριαμοῖσιν,</l>
<l n="105">ἔνθʼ ἔσαν οἱ πέπλοι παμποίκιλοι,  οὓς κάμεν αὐτή.</l>
<l>τῶν ἕνʼ ἀειραμένη Ἑλένη φέρε, δῖα γυναικῶν,</l>
<l>ὃς κάλλιστος ἔην ποικίλμασιν ἠδὲ μέγιστος,</l>
<l>ἀστὴρ δʼ ὣς ἀπέλαμπεν· ἔκειτο δὲ νείατος ἄλλων.</l>
<l>βὰν δʼ ἰέναι προτέρω διὰ δώματος, ἧος ἵκοντο</l>
<l n="110">Τηλέμαχον· τὸν δὲ προσέφη ξανθὸς Μενέλαος·</l>
<q direct="unspecified">
<l>Τηλέμαχʼ, ἦ τοι νόστον, ὅπως φρεσὶ σῇσι μενοινᾷς,</l>
<l>ὥς τοι Ζεὺς τελέσειεν, ἐρίγδουπος πόσις Ἥρης.</l>
<l>δώρων δʼ, ὅσσʼ ἐν ἐμῷ οἴκῳ κειμήλια κεῖται,</l>
<l>δώσω ὃ κάλλιστον καὶ τιμηέστατόν ἐστι.</l>
<l n="115">δώσω τοι κρητῆρα τετυγμένον· ἀργύρεος δὲ</l>
<l>ἐστὶν ἅπας, χρυσῷ δʼ ἐπὶ χείλεα κεκράανται,</l>
<l>ἔργον δʼ Ἡφαίστοιο· πόρεν δέ ἑ Φαίδιμος ἥρως,</l>
<l>Σιδονίων βασιλεύς, ὅθʼ ἑὸς δόμος ἀμφεκάλυψε</l>
<l>κεῖσέ με νοστήσαντα· τεῒν δʼ ἐθέλω τόδʼ ὀπάσσαι.</l>
</q>
<l n="120">ὣς εἰπὼν ἐν χειρὶ τίθει δέπας ἀμφικύπελλον</l>
<l>ἥρως Ἀτρεΐδης· ὁ δʼ ἄρα κρητῆρα φαεινὸν</l>
<l>θῆκʼ αὐτοῦ προπάροιθε φέρων κρατερὸς Μεγαπένθης,</l>
<l>ἀργύρεον· Ἑλένη δὲ παρίστατο καλλιπάρῃος</l>
<l>πέπλον ἔχουσʼ ἐν χερσίν, ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l n="125">
<milestone unit="para" ed="P"/>δῶρόν τοι καὶ ἐγώ,  τέκνον φίλε, τοῦτο δίδωμι,</l>
<l>μνῆμʼ Ἑλένης χειρῶν, πολυηράτου ἐς γάμου ὥρην,</l>
<l>σῇ ἀλόχῳ φορέειν· τῆος δὲ φίλῃ παρὰ μητρὶ</l>
<l>κείσθω ἐνὶ μεγάρῳ. σὺ δέ μοι χαίρων ἀφίκοιο</l>
<l>οἶκον ἐϋκτίμενον καὶ σὴν ἐς πατρίδα γαῖαν.</l>
</q>
<milestone n="130" unit="card" ed="p"/>
<l n="130">
<milestone unit="para" ed="P"/>ὣς εἰποῦσʼ ἐν χερσὶ τίθει,  ὁ δʼ ἐδέξατο χαίρων.</l>
<l>καὶ τὰ μὲν ἐς πείρινθα τίθει Πεισίστρατος ἥρως</l>
<l>δεξάμενος, καὶ πάντα ἑῷ θηήσατο θυμῷ·</l>
<l>τοὺς δʼ ἦγε πρὸς δῶμα κάρη ξανθὸς Μενέλαος.</l>
<l>ἑζέσθην δʼ ἄρʼ ἔπειτα κατὰ κλισμούς τε θρόνους τε.</l>
<l n="135">χέρνιβα δʼ ἀμφίπολος προχόῳ ἐπέχευε φέρουσα</l>
<l>καλῇ χρυσείῃ, ὑπὲρ ἀργυρέοιο λέβητος,</l>
<l>νίψασθαι· παρὰ δὲ ξεστὴν ἐτάνυσσε τράπεζαν.</l>
<l>σῖτον δʼ αἰδοίη ταμίη παρέθηκε φέρουσα·</l>
<l>εἴδατα πόλλʼ ἐπιθεῖσα, χαριζομένη παρεόντων·</l>
<l n="140">πὰρ δὲ Βοηθοΐδης κρέα δαίετο καὶ νέμε μοίρας·</l>
<l>οἰνοχόει δʼ υἱὸς Μενελάου κυδαλίμοιο.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>δὴ τότε Τηλέμαχος καὶ Νέστορος ἀγλαὸς υἱὸς</l>
<l n="145">ἵππους τε ζεύγνυντʼ ἀνά θʼ ἅρματα ποικίλʼ ἔβαινον,</l>
<l>ἐκ δʼ ἔλασαν προθύροιο καὶ αἰθούσης ἐριδούπου.</l>
<l>τοὺς δὲ μετʼ Ἀτρεΐδης ἔκιε ξανθὸς Μενέλαος,</l>
<l>οἶνον ἔχων ἐν χειρὶ μελίφρονα δεξιτερῆφι,</l>
<l>ἐν δέπαϊ χρυσέῳ, ὄφρα λείψαντε κιοίτην.</l>
<l n="150">στῆ δʼ ἵππων προπάροιθε, δεδισκόμενος δὲ προσηύδα·</l>
<q direct="unspecified">
<l>
<milestone unit="para" ed="P"/>χαίρετον,  ὦ κούρω, καὶ Νέστορι ποιμένι λαῶν</l>
<l>εἰπεῖν· ἦ γὰρ ἐμοί γε πατὴρ ὣς ἤπιος ἦεν,</l>
<l>ἧος ἐνὶ Τροίῃ πολεμίζομεν υἷες Ἀχαιῶν.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l n="155">καὶ λίην κείνῳ γε,  διοτρεφές, ὡς ἀγορεύεις,</l>
<l>πάντα τάδʼ ἐλθόντες καταλέξομεν· αἲ γὰρ ἐγὼν ὣς</l>
<l>νοστήσας Ἰθάκηνδε, κιχὼν Ὀδυσῆʼ ἐνὶ οἴκῳ,</l>
<l>εἴποιμʼ ὡς παρὰ σεῖο τυχὼν φιλότητος ἁπάσης</l>
<l>ἔρχομαι, αὐτὰρ ἄγω κειμήλια πολλὰ καὶ ἐσθλά.</l>
</q>
<l n="160">
<milestone unit="para" ed="P"/>ὣς ἄρα οἱ εἰπόντι ἐπέπτατο δεξιὸς ὄρνις,</l>
<l>αἰετὸς ἀργὴν χῆνα φέρων ὀνύχεσσι πέλωρον,</l>
<l>ἥμερον ἐξ αὐλῆς· οἱ δʼ ἰΰζοντες ἕποντο</l>
<l>ἀνέρες ἠδὲ γυναῖκες· ὁ δέ σφισιν ἐγγύθεν ἐλθὼν</l>
<l>δεξιὸς ἤϊξε πρόσθʼ ἵππων· οἱ δὲ ἰδόντες</l>
<l n="165">γήθησαν,  καὶ πᾶσιν ἐνὶ φρεσὶ θυμὸς ἰάνθη.</l>
<l>τοῖσι δὲ Νεστορίδης Πεισίστρατος ἤρχετο μύθων·</l>
<q direct="unspecified">
<l>
<milestone unit="para" ed="P"/>φράζεο δή, Μενέλαε διοτρεφές, ὄρχαμε λαῶν,</l>
<l>ἢ νῶϊν τόδʼ ἔφηνε θεὸς τέρας ἦε σοὶ αὐτῷ.</l>
</q>
<l>
<milestone unit="para" ed="P"/>ὣς φάτο, μερμήριξε δʼ ἀρηΐφιλος Μενέλαος,</l>
<l n="170">ὅππως οἱ κατὰ μοῖραν ὑποκρίναιτο νοήσας.</l>
<l>τὸν δʼ Ἑλένη τανύπεπλος ὑποφθαμένη φάτο μῦθον·</l>
<q direct="unspecified">
<l>
<milestone unit="para" ed="P"/>κλῦτέ μευ· αὐτὰρ ἐγὼ μαντεύσομαι, ὡς ἐνὶ θυμῷ</l>
<l>ἀθάνατοι βάλλουσι καὶ ὡς τελέεσθαι ὀΐω.</l>
<l>ὡς ὅδε χῆνʼ ἥρπαξʼ ἀτιταλλομένην ἐνὶ οἴκῳ</l>
<l n="175">ἐλθὼν ἐξ ὄρεος,  ὅθι οἱ γενεή τε τόκος τε,</l>
<l>ὣς Ὀδυσεὺς κακὰ πολλὰ παθὼν καὶ πόλλʼ ἐπαληθεὶς</l>
<l>οἴκαδε νοστήσει καὶ τίσεται· ἠὲ καὶ ἤδη</l>
<l>οἴκοι, ἀτὰρ μνηστῆρσι κακὸν πάντεσσι φυτεύει.</l>
</q>
<milestone n="179" unit="card" ed="p"/>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l n="180">οὕτω νῦν Ζεὺς θείη, ἐρίγδουπος πόσις Ἥρης·</l>
<l>τῷ κέν τοι καὶ κεῖθι θεῷ ὣς εὐχετοῴμην.</l>
</q>
<l>
<milestone unit="para" ed="P"/>ἦ καὶ ἐφʼ ἵπποιϊν μάστιν βάλεν· οἱ δὲ μάλʼ ὦκα</l>
<l>ἤϊξαν πεδίονδε διὰ πτόλιος μεμαῶτες.</l>
<l>οἱ δὲ πανημέριοι σεῖον ζυγὸν ἀμφὶς ἔχοντες.</l>
<l n="185">δύσετό τʼ ἠέλιος σκιόωντό τε πᾶσαι ἀγυιαί·</l>
<l>ἐς Φηρὰς δʼ ἵκοντο Διοκλῆος ποτὶ δῶμα,</l>
<l>υἱέος Ὀρτιλόχοιο, τὸν Ἀλφειὸς τέκε παῖδα.</l>
<l>ἔνθα δὲ νύκτʼ ἄεσαν ὁ δὲ τοῖς πὰρ ξείνια θῆκεν.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l n="190">ἵππους τε ζεύγνυντʼ ἀνά θʼ ἅρματα ποικίλʼ ἔβαινον,</l>
<l>ἐκ δʼ ἔλασαν προθύροιο καὶ αἰθούσης ἐριδούπου·</l>
<l>μάστιξεν δʼ ἐλάαν, τὼ δʼ οὐκ ἄκοντε πετέσθην.</l>
<l>αἶψα δʼ ἔπειθʼ ἵκοντο Πύλου αἰπὺ πτολίεθρον·</l>
<l>καὶ τότε Τηλέμαχος προσεφώνεε Νέστορος υἱόν·</l>
<q direct="unspecified">
<l n="195">
<milestone unit="para" ed="P"/>Νεστορίδη,  πῶς κέν μοι ὑποσχόμενος τελέσειας</l>
<l>μῦθον ἐμόν; ξεῖνοι δὲ διαμπερὲς εὐχόμεθʼ εἶναι</l>
<l>ἐκ πατέρων φιλότητος, ἀτὰρ καὶ ὁμήλικές εἰμεν·</l>
<l>ἥδε δʼ ὁδὸς καὶ μᾶλλον ὁμοφροσύνῃσιν ἐνήσει.</l>
<l>μή με παρὲξ ἄγε νῆα, διοτρεφές, ἀλλὰ λίπʼ αὐτοῦ,</l>
<l n="200">μή μʼ ὁ γέρων ἀέκοντα κατάσχῃ ᾧ ἐνὶ οἴκῳ</l>
<l>ἱέμενος φιλέειν· ἐμὲ δὲ χρεὼ θᾶσσον ἱκέσθαι.</l>
</q>
<l>
<milestone unit="para" ed="P"/>ὣς φάτο, Νεστορίδης δʼ ἄρʼ ἑῷ συμφράσσατο θυμῷ,</l>
<l>ὅππως οἱ κατὰ μοῖραν ὑποσχόμενος τελέσειεν.</l>
<l>ὧδε δέ οἱ φρονέοντι δοάσσατο κέρδιον εἶναι·</l>
<l n="205">στρέψʼ ἵππους ἐπὶ νῆα θοὴν καὶ θῖνα θαλάσσης,</l>
<l>νηῒ δʼ ἐνὶ πρύμνῃ ἐξαίνυτο κάλλιμα δῶρα,</l>
<l>ἐσθῆτα χρυσόν τε, τά οἱ Μενέλαος ἔδωκε·</l>
<l>καί μιν ἐποτρύνων ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>σπουδῇ νῦν ἀνάβαινε κέλευέ τε πάντας ἑταίρους,</l>
<l n="210">πρὶν ἐμὲ οἴκαδʼ ἱκέσθαι ἀπαγγεῖλαί τε γέροντι.</l>
<l>εὖ γὰρ ἐγὼ τόδε οἶδα κατὰ φρένα καὶ κατὰ θυμόν·</l>
<l>οἷος κείνου θυμὸς ὑπέρβιος, οὔ σε μεθήσει,</l>
<l>ἀλλʼ αὐτὸς καλέων δεῦρʼ εἴσεται, οὐδέ ἕ φημι</l>
<l>ἂψ ἰέναι κενεόν· μάλα γὰρ κεχολώσεται ἔμπης.</l>
</q>
<l n="215">
<milestone unit="para" ed="P"/>ὣς ἄρα φωνήσας ἔλασεν καλλίτριχας ἵππους</l>
<l>ἂψ Πυλίων εἰς ἄστυ, θοῶς δʼ ἄρα δώμαθʼ ἵκανε.</l>
<l>Τηλέμαχος δʼ ἑτάροισιν ἐποτρύνων ἐκέλευσεν·</l>
<q direct="unspecified">
<l>ἐγκοσμεῖτε τὰ τεύχεʼ, ἑταῖροι, νηῒ μελαίνῃ,</l>
<l>αὐτοί τʼ ἀμβαίνωμεν, ἵνα πρήσσωμεν ὁδοῖο.</l>
</q>
<l n="220">
<milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο,</l>
<l>αἶψα δʼ ἄρʼ εἴσβαινον καὶ ἐπὶ κληῗσι καθῖζον.</l>
<milestone n="222" unit="card" ed="p"/>
<l>
<milestone unit="para" ed="P"/>ἦ τοι ὁ μὲν τὰ πονεῖτο καὶ εὔχετο, θῦε δʼ Ἀθήνῃ</l>
<l>νηῒ πάρα πρυμνῇ· σχεδόθεν δέ οἱ ἤλυθεν ἀνὴρ</l>
<l>τηλεδαπός, φεύγων ἐξ Ἄργεος ἄνδρα κατακτάς,</l>
<l n="225">μάντις· ἀτὰρ γενεήν γε Μελάμποδος ἔκγονος ἦεν,</l>
<l>ὃς πρὶν μέν ποτʼ ἔναιε Πύλῳ ἔνι, μητέρι μήλων,</l>
<l>ἀφνειὸς Πυλίοισι μέγʼ ἔξοχα δώματα ναίων·</l>
<l>δὴ τότε γʼ ἄλλων δῆμον ἀφίκετο, πατρίδα φεύγων</l>
<l>Νηλέα τε μεγάθυμον, ἀγαυότατον ζωόντων,</l>
<l n="230">ὅς οἱ χρήματα πολλὰ τελεσφόρον εἰς ἐνιαυτὸν</l>
<l>εἶχε βίῃ. ὁ δὲ τῆος ἐνὶ μεγάροις Φυλάκοιο</l>
<l>δεσμῷ ἐν ἀργαλέῳ δέδετο, κρατέρʼ ἄλγεα πάσχων</l>
<l>εἵνεκα Νηλῆος κούρης ἄτης τε βαρείης,</l>
<l>τήν οἱ ἐπὶ φρεσὶ θῆκε θεὰ δασπλῆτις Ἐρινύς.</l>
<l n="235">ἀλλʼ ὁ μὲν ἔκφυγε κῆρα καὶ ἤλασε βοῦς ἐριμύκους</l>
<l>ἐς Πύλον ἐκ Φυλάκης καὶ ἐτίσατο ἔργον ἀεικὲς</l>
<l>ἀντίθεον Νηλῆα, κασιγνήτῳ δὲ γυναῖκα</l>
<l>ἠγάγετο πρὸς δώμαθʼ. ὁ δʼ ἄλλων ἵκετο δῆμον,</l>
<l>Ἄργος ἐς ἱππόβοτον· τόθι γάρ νύ οἱ αἴσιμον ἦεν</l>
<l n="240">ναιέμεναι πολλοῖσιν ἀνάσσοντʼ Ἀργείοισιν</l>
<l>ἔνθα δʼ ἔγημε γυναῖκα καὶ ὑψερεφὲς θέτο δῶμα,</l>
<l>γείνατο δʼ Ἀντιφάτην καὶ Μάντιον, υἷε κραταιώ.</l>
<l>Ἀντιφάτης μὲν ἔτικτεν Ὀϊκλῆα μεγάθυμον,</l>
<l>αὐτὰρ Ὀϊκλείης λαοσσόον Ἀμφιάραον,</l>
<l n="245">ὃν περὶ κῆρι φίλει Ζεύς τʼ αἰγίοχος καὶ Ἀπόλλων</l>
<l>παντοίην φιλότητʼ· οὐδʼ ἵκετο γήραος οὐδόν,</l>
<l>ἀλλʼ ὄλετʼ ἐν Θήβῃσι γυναίων εἵνεκα δώρων.</l>
<l>τοῦ δʼ υἱεῖς ἐγένοντʼ Ἀλκμαίων Ἀμφίλοχός τε.</l>
<l>Μάντιος αὖ τέκετο Πολυφείδεά τε Κλεῖτόν τε·</l>
<l n="250">ἀλλʼ ἦ τοι Κλεῖτον χρυσόθρονος ἥρπασεν Ἠὼς</l>
<l>κάλλεος εἵνεκα οἷο, ἵνʼ ἀθανάτοισι μετείη·</l>
<l>αὐτὰρ ὑπέρθυμον Πολυφείδεα μάντιν Ἀπόλλων</l>
<l>θῆκε βροτῶν ὄχʼ ἄριστον, ἐπεὶ θάνεν Ἀμφιάραος·</l>
<l>ὅς ῥʼ Ὑπερησίηνδʼ ἀπενάσσατο πατρὶ χολωθείς,</l>
<l n="255">ἔνθʼ ὅ γε ναιετάων μαντεύετο πᾶσι βροτοῖσιν.</l>
<l>
<milestone unit="para" ed="P"/>τοῦ μὲν ἄρʼ υἱὸς ἐπῆλθε, Θεοκλύμενος δʼ ὄνομʼ ἦεν,</l>
<l>ὃς τότε Τηλεμάχου πέλας ἵστατο· τὸν δʼ ἐκίχανεν</l>
<l>σπένδοντʼ εὐχόμενόν τε θοῇ παρὰ νηῒ μελαίνῃ,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l n="260">
<milestone unit="para" ed="P"/>ὦ φίλʼ,  ἐπεί σε θύοντα κιχάνω τῷδʼ ἐνὶ χώρῳ,</l>
<l>λίσσομʼ ὑπὲρ θυέων καὶ δαίμονος, αὐτὰρ ἔπειτα</l>
<l>σῆς τʼ αὐτοῦ κεφαλῆς καὶ ἑταίρων, οἵ τοι ἕπονται,</l>
<l>εἰπέ μοι εἰρομένῳ νημερτέα μηδʼ ἐπικεύσῃς·</l>
<l>τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
</q>
<milestone n="265" unit="card" ed="p"/>
<l n="265">τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
<l>ἐξ Ἰθάκης γένος εἰμί, πατὴρ δέ μοί ἐστιν Ὀδυσσεύς,</l>
<l>εἴ ποτʼ ἔην· νῦν δʼ ἤδη ἀπέφθιτο λυγρῷ ὀλέθρῳ.</l>
<l>τοὔνεκα νῦν ἑτάρους τε λαβὼν καὶ νῆα μέλαιναν</l>
<l n="270">ἦλθον πευσόμενος πατρὸς δὴν οἰχομένοιο.</l>
</q>
<l>
<milestone unit="para" ed="P"/>τὸν δʼ αὖτε προσέειπε Θεοκλύμενος θεοειδής·</l>
<q direct="unspecified">
<l>οὕτω τοι καὶ ἐγὼν ἐκ πατρίδος, ἄνδρα κατακτὰς</l>
<l>ἔμφυλον· πολλοὶ δὲ κασίγνητοί τε ἔται τε</l>
<l>Ἄργος ἀνʼ ἱππόβοτον, μέγα δὲ κρατέουσιν Ἀχαιῶν.</l>
<l n="275">τῶν ὑπαλευάμενος θάνατον καὶ κῆρα μέλαιναν</l>
<l>φεύγω, ἐπεί νύ μοι αἶσα κατʼ ἀνθρώπους ἀλάλησθαι.</l>
<l>ἀλλά με νηὸς ἔφεσσαι, ἐπεί σε φυγὼν ἱκέτευσα,</l>
<l>μή με κατακτείνωσι· διωκέμεναι γὰρ ὀΐω.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l n="280">οὐ μὲν δή σʼ ἐθέλοντά γʼ ἀπώσω νηὸς ἐΐσης,</l>
<l>ἀλλʼ ἕπευ· αὐτὰρ κεῖθι φιλήσεαι, οἷά κʼ ἔχωμεν.</l>
</q>
<l>
<milestone unit="para" ed="P"/>ὣς ἄρα φωνήσας οἱ ἐδέξατο χάλκεον ἔγχος,</l>
<l>καὶ τό γʼ ἐπʼ ἰκριόφιν τάνυσεν νεὸς ἀμφιελίσσης·</l>
<l>ἂν δὲ καὶ αὐτὸς νηὸς ἐβήσετο ποντοπόροιο.</l>
<l n="285">ἐν πρύμνῃ δʼ ἄρʼ ἔπειτα καθέζετο, πὰρ δὲ οἷ αὐτῷ</l>
<l>εἷσε Θεοκλύμενον· τοὶ δὲ πρυμνήσιʼ ἔλυσαν.</l>
<l>Τηλέμαχος δʼ ἑτάροισιν ἐποτρύνας ἐκέλευσεν</l>
<l>ὅπλων ἅπτεσθαι· τοὶ δʼ ἐσσυμένως ἐπίθοντο.</l>
<l>ἱστὸν δʼ εἰλάτινον κοίλης ἔντοσθε μεσόδμης</l>
<l n="290">στῆσαν ἀείραντες,  κατὰ δὲ προτόνοισιν ἔδησαν,</l>
<l>ἕλκον δʼ ἱστία λευκὰ ἐϋστρέπτοισι βοεῦσι.</l>
<l>τοῖσιν δʼ ἴκμενον οὖρον ἵει γλαυκῶπις Ἀθήνη,</l>
<l>λάβρον ἐπαιγίζοντα διʼ αἰθέρος, ὄφρα τάχιστα</l>
<l>νηῦς ἀνύσειε θέουσα θαλάσσης ἁλμυρὸν ὕδωρ.</l>
<l n="295">βὰν δὲ παρὰ Κρουνοὺς καὶ Χαλκίδα καλλιρέεθρον.</l>
<l>
<milestone unit="para" ed="P"/>δύσετό τʼ ἠέλιος σκιόωντό τε πᾶσαι ἀγυιαί·</l>
<l>ἡ δὲ Φεὰς ἐπέβαλλεν ἐπειγομένη Διὸς οὔρῳ</l>
<l>ἠδὲ παρʼ Ἤλιδα δῖαν, ὅθι κρατέουσιν Ἐπειοί.</l>
<l>ἔνθεν δʼ αὖ νήσοισιν ἐπιπροέηκε θοῇσιν,</l>
<l n="300">ὁρμαίνων ἤ κεν θάνατον φύγοι ἦ κεν ἁλώῃ.</l>
<milestone n="301" unit="card" ed="p"/>
<l>
<milestone unit="para" ed="P"/>τὼ δʼ αὖτʼ ἐν κλισίῃ Ὀδυσεὺς καὶ δῖος ὑφορβὸς</l>
<l>δορπείτην· παρὰ δέ σφιν ἐδόρπεον ἀνέρες ἄλλοι.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖς δʼ Ὀδυσεὺς μετέειπε, συβώτεω πειρητίζων,</l>
<l n="305">ἤ μιν ἔτʼ ἐνδυκέως φιλέοι μεῖναί τε κελεύοι</l>
<l>αὐτοῦ ἐνὶ σταθμῷ, ἦ ὀτρύνειε πόλινδε·</l>
<q direct="unspecified">
<l>
<milestone unit="para" ed="P"/>κέκλυθι νῦν, Εὔμαιε, καὶ ἄλλοι πάντες ἑταῖροι·</l>
<l>ἠῶθεν προτὶ ἄστυ λιλαίομαι ἀπονέεσθαι</l>
<l>πτωχεύσων,  ἵνα μή σε κατατρύχω καὶ ἑταίρους.</l>
<l n="310">ἀλλά μοι εὖ θʼ ὑπόθευ καὶ ἅμʼ ἡγεμόνʼ ἐσθλὸν ὄπασσον</l>
<l>ὅς κέ με κεῖσʼ ἀγάγῃ· κατὰ δὲ πτόλιν αὐτὸς ἀνάγκῃ</l>
<l>πλάγξομαι, αἴ κέν τις κοτύλην καὶ πύρνον ὀρέξῃ.</l>
<l>καί κʼ ἐλθὼν πρὸς δώματʼ Ὀδυσσῆος θείοιο</l>
<l>ἀγγελίην εἴποιμι περίφρονι Πηνελοπείῃ,</l>
<l n="315">καί κε μνηστήρεσσιν ὑπερφιάλοισι μιγείην,</l>
<l>εἴ μοι δεῖπνον δοῖεν ὀνείατα μυρίʼ ἔχοντες.</l>
<l>αἶψά κεν εὖ δρώοιμι μετὰ σφίσιν ἅσσʼ ἐθέλοιεν.</l>
<l>ἐκ γάρ τοι ἐρέω, σὺ δὲ σύνθεο καί μευ ἄκουσον·</l>
<l>Ἑρμείαο ἕκητι διακτόρου, ὅς ῥά τε πάντων</l>
<l n="320">ἀνθρώπων ἔργοισι χάριν καὶ κῦδος ὀπάζει,</l>
<l>δρηστοσύνῃ οὐκ ἄν μοι ἐρίσσειε βροτὸς ἄλλος,</l>
<l>πῦρ τʼ εὖ νηῆσαι διά τε ξύλα δανὰ κεάσσαι,</l>
<l>δαιτρεῦσαί τε καὶ ὀπτῆσαι καὶ οἰνοχοῆσαι,</l>
<l>οἷά τε τοῖς ἀγαθοῖσι παραδρώωσι χέρηες.</l>
</q>
<l n="325">
<milestone unit="para" ed="P"/>τὸν δὲ μέγʼ ὀχθήσας προσέφης,  Εὔμαιε συβῶτα·</l>
<q direct="unspecified">
<l>ὤ μοι, ξεῖνε, τίη τοι ἐνὶ φρεσὶ τοῦτο νόημα</l>
<l>ἔπλετο; ἦ σύ γε πάγχυ λιλαίεαι αὐτόθʼ ὀλέσθαι.</l>
<l>εἰ δὴ μνηστήρων ἐθέλεις καταδῦναι ὅμιλον,</l>
<l>τῶν ὕβρις τε βίη τε σιδήρεον οὐρανὸν ἵκει.</l>
<l n="330">οὔ τοι τοιοίδʼ εἰσὶν ὑποδρηστῆρες ἐκείνων,</l>
<l>ἀλλὰ νέοι, χλαίνας εὖ εἱμένοι ἠδὲ χιτῶνας,</l>
<l>αἰεὶ δὲ λιπαροὶ κεφαλὰς καὶ καλὰ πρόσωπα,</l>
<l>οἵ σφιν ὑποδρώωσιν· ἐΰξεστοι δὲ τράπεζαι</l>
<l>σίτου καὶ κρειῶν ἠδʼ οἴνου βεβρίθασιν.</l>
<l n="335">ἀλλὰ μένʼ· οὐ γάρ τίς τοι ἀνιᾶται παρεόντι,</l>
<l>οὔτʼ ἐγὼ οὔτε τις ἄλλος ἑταίρων, οἵ μοι ἔασιν.</l>
<l>αὐτὰρ ἐπὴν ἔλθῃσιν Ὀδυσσῆος φίλος υἱός,</l>
<l>κεῖνός σε χλαῖνάν τε χιτῶνά τε εἵματα ἕσσει,</l>
<l>πέμψει δʼ ὅππη σε κραδίη θυμός τε κελεύει.</l>
</q>
<milestone n="340" unit="card" ed="p"/>
<l n="340">
<milestone unit="para" ed="P"/>τὸν δʼ ἠμείβετʼ ἔπειτα πολύτλας δῖος Ὀδυσσεύς·</l>
<q direct="unspecified">
<l>αἴθʼ οὕτως, Εὔμαιε, φίλος Διὶ πατρὶ γένοιο</l>
<l>ὡς ἐμοί, ὅττι μʼ ἔπαυσας ἄλης καὶ ὀϊζύος αἰνῆς.</l>
<l>πλαγκτοσύνης δʼ οὐκ ἔστι κακώτερον ἄλλο βροτοῖσιν·</l>
<l>ἀλλʼ ἕνεκʼ οὐλομένης γαστρὸς κακὰ κήδεʼ ἔχουσιν</l>
<l n="345">ἀνέρες,  ὅν τινʼ ἵκηται ἄλη καὶ πῆμα καὶ ἄλγος.</l>
<l>νῦν δʼ ἐπεὶ ἰσχανάᾳς μεῖναι τέ με κεῖνον ἄνωγας,</l>
<l>εἴπʼ ἄγε μοι περὶ μητρὸς Ὀδυσσῆος θείοιο</l>
<l>πατρός θʼ, ὃν κατέλειπεν ἰὼν ἐπὶ γήραος οὐδῷ,</l>
<l>ἤ που ἔτι ζώουσιν ὑπʼ αὐγὰς ἠελίοιο,</l>
<l n="350">ἦ ἤδη τεθνᾶσι καὶ εἰν Ἀΐδαο δόμοισι.</l>
</q>
<l>
<milestone unit="para" ed="P"/>τὸν δʼ αὖτε προσέειπε συβώτης, ὄρχαμος ἀνδρὼν·</l>
<q direct="unspecified">
<l>τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
<l>Λαέρτης μὲν ἔτι ζώει, Διὶ δʼ εὔχεται αἰεὶ</l>
<l>θυμὸν ἀπὸ μελέων φθίσθαι οἷς ἐν μεγάροισιν·</l>
<l n="355">ἐκπάγλως γὰρ παιδὸς ὀδύρεται οἰχομένοιο</l>
<l>κουριδίης τʼ ἀλόχοιο δαΐφρονος, ἥ ἑ μάλιστα</l>
<l>ἤκαχʼ ἀποφθιμένη καὶ ἐν ὠμῷ γήραϊ θῆκεν.</l>
<l>ἡ δʼ ἄχεϊ οὗ παιδὸς ἀπέφθιτο κυδαλίμοιο,</l>
<l>λευγαλέῳ θανάτῳ, ὡς μὴ θάνοι ὅς τις ἐμοί γε</l>
<l n="360">ἐνθάδε ναιετάων φίλος εἴη καὶ φίλα ἔρδοι.</l>
<l>ὄφρα μὲν οὖν δὴ κείνη ἔην, ἀχέουσά περ ἔμπης,</l>
<l>τόφρα τί μοι φίλον ἔσκε μεταλλῆσαι καὶ ἐρέσθαι,</l>
<l>οὕνεκά μʼ αὐτὴ θρέψεν ἅμα Κτιμένῃ τανυπέπλῳ,</l>
<l>θυγατέρʼ ἰφθίμῃ, τὴν ὁπλοτάτην τέκε παίδων·</l>
<l n="365">τῇ ὁμοῦ ἐτρεφόμην,  ὀλίγον δέ τί μʼ ἧσσον ἐτίμα.</l>
<l>αὐτὰρ ἐπεί ῥʼ ἥβην πολυήρατον ἱκόμεθʼ ἄμφω,</l>
<l>τὴν μὲν ἔπειτα Σάμηνδʼ ἔδοσαν καὶ μυρίʼ ἕλοντο,</l>
<l>αὐτὰρ ἐμὲ χλαῖνάν τε χιτῶνά τε εἵματʼ ἐκείνη</l>
<l>καλὰ μάλʼ ἀμφιέσασα, ποσὶν δʼ ὑποδήματα δοῦσα</l>
<l n="370">ἀγρόνδε προΐαλλε· φίλει δέ με κηρόθι μᾶλλον.</l>
<l>νῦν δʼ ἤδη τούτων ἐπιδεύομαι· ἀλλά μοι αὐτῷ</l>
<l>ἔργον ἀέξουσιν μάκαρες θεοὶ ᾧ ἐπιμίμνω·</l>
<l>τῶν ἔφαγόν τʼ ἔπιόν τε καὶ αἰδοίοισιν ἔδωκα.</l>
<l>ἐκ δʼ ἄρα δεσποίνης οὐ μείλιχον ἔστιν ἀκοῦσαι</l>
<l n="375">οὔτʼ ἔπος οὔτε τι ἔργον,  ἐπεὶ κακὸν ἔμπεσεν οἴκῳ,</l>
<l>ἄνδρες ὑπερφίαλοι· μέγα δὲ δμῶες χατέουσιν</l>
<l>ἀντία δεσποίνης φάσθαι καὶ ἕκαστα πυθέσθαι</l>
<l>καὶ φαγέμεν πιέμεν τε, ἔπειτα δὲ καί τι φέρεσθαι</l>
<l>ἀγρόνδʼ, οἷά τε θυμὸν ἀεὶ δμώεσσιν ἰαίνει.</l>
</q>
<milestone n="380" unit="card" ed="p"/>
<l n="380">
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὢ πόποι,  ὡς ἄρα τυτθὸς ἐών, Εὔμαιε συβῶτα,</l>
<l>πολλὸν ἀπεπλάγχθης σῆς πατρίδος ἠδὲ τοκήων.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>ἠὲ διεπράθετο πτόλις ἀνδρῶν εὐρυάγυια,</l>
<l n="385">ᾗ ἔνι ναιετάασκε πατὴρ καὶ πότνια μήτηρ,</l>
<l>ἦ σέ γε μουνωθέντα παρʼ οἴεσιν ἢ παρὰ βουσὶν</l>
<l>ἄνδρες δυσμενέες νηυσὶν λάβον ἠδʼ ἐπέρασσαν</l>
<l>τοῦδʼ ἀνδρὸς πρὸς δώμαθʼ, ὁ δʼ ἄξιον ὦνον ἔδωκε.</l>
</q>
<l>
<milestone unit="para" ed="P"/>τὸν δʼ αὖτε προσέειπε συβώτης, ὄρχαμος ἀνδρῶν·</l>
<q direct="unspecified">
<l n="390">ξεῖνʼ,  ἐπεὶ ἂρ δὴ ταῦτά μʼ ἀνείρεαι ἠδὲ μεταλλᾷς,</l>
<l>σιγῇ νῦν ξυνίει καὶ τέρπεο, πῖνέ τε οἶνον</l>
<l>ἥμενος. αἵδε δὲ νύκτες ἀθέσφατοι· ἔστι μὲν εὕδειν,</l>
<l>ἔστι δὲ τερπομένοισιν ἀκούειν· οὐδέ τί σε χρή,</l>
<l>πρὶν ὥρη, καταλέχθαι· ἀνίη καὶ πολὺς ὕπνος.</l>
<l n="395">τῶν δʼ ἄλλων ὅτινα κραδίη καὶ θυμὸς ἀνώγει,</l>
<l>εὑδέτω ἐξελθών· ἅμα δʼ ἠοῖ φαινομένηφι</l>
<l>δειπνήσας ἅμʼ ὕεσσιν ἀνακτορίῃσιν ἑπέσθω.</l>
<l>νῶϊ δʼ ἐνὶ κλισίῃ πίνοντέ τε δαινυμένω τε</l>
<l>κήδεσιν ἀλλήλων τερπώμεθα λευγαλέοισι,</l>
<l n="400">μνωομένω· μετὰ γάρ τε καὶ ἄλγεσι τέρπεται ἀνήρ,</l>
<l>ὅς τις δὴ μάλα πολλὰ πάθῃ καὶ πόλλʼ ἐπαληθῇ.</l>
<l>τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς.</l>
<l>
<milestone unit="para" ed="P"/>νῆσός τις Συρίη κικλήσκεται, εἴ που ἀκούεις,</l>
<l>Ὀρτυγίης καθύπερθεν, ὅθι τροπαὶ ἠελίοιο,</l>
<l n="405">οὔ τι περιπληθὴς λίην τόσον,  ἀλλʼ ἀγαθὴ μέν,</l>
<l>εὔβοτος, εὔμηλος, οἰνοπληθής, πολύπυρος.</l>
<l>πείνη δʼ οὔ ποτε δῆμον ἐσέρχεται, οὐδέ τις ἄλλη</l>
<l>νοῦσος ἐπὶ στυγερὴ πέλεται δειλοῖσι βροτοῖσιν·</l>
<l>ἀλλʼ ὅτε γηράσκωσι πόλιν κάτα φῦλʼ ἀνθρώπων,</l>
<l n="410">ἐλθὼν ἀργυρότοξος Ἀπόλλων Ἀρτέμιδι ξὺν</l>
<l>οἷς ἀγανοῖς βελέεσσιν ἐποιχόμενος κατέπεφνεν.</l>
<l>ἔνθα δύω πόλιες, δίχα δέ σφισι πάντα δέδασται·</l>
<l>τῇσιν δʼ ἀμφοτέρῃσι πατὴρ ἐμὸς ἐμβασίλευε,</l>
<l>Κτήσιος Ὀρμενίδης, ἐπιείκελος ἀθανάτοισιν.</l>
<milestone n="415" unit="card" ed="p"/>
<l n="415">
<milestone unit="para" ed="P"/>ἔνθα δὲ Φοίνικες ναυσίκλυτοι ἤλυθον ἄνδρες,</l>
<l>τρῶκται, μυρίʼ ἄγοντες ἀθύρματα νηῒ μελαίνῃ.</l>
<l>ἔσκε δὲ πατρὸς ἐμοῖο γυνὴ Φοίνισσʼ ἐνὶ οἴκῳ,</l>
<l>καλή τε μεγάλη τε καὶ ἀγλαὰ ἔργα ἰδυῖα·</l>
<l>τὴν δʼ ἄρα Φοίνικες πολυπαίπαλοι ἠπερόπευον.</l>
<l n="420">πλυνούσῃ τις πρῶτα μίγη κοίλῃ παρὰ νηῒ</l>
<l>εὐνῇ καὶ φιλότητι, τά τε φρένας ἠπεροπεύει</l>
<l>θηλυτέρῃσι γυναιξί, καὶ ἥ κʼ εὐεργὸς ἔῃσιν.</l>
<l>εἰρώτα δὴ ἔπειτα τίς εἴη καὶ πόθεν ἔλθοι·</l>
<l>ἡ δὲ μάλʼ αὐτίκα πατρὸς ἐπέφραδεν ὑψερεφὲς δῶ·</l>
<q direct="unspecified">
<l n="425">
<milestone unit="para" ed="P"/>ἐκ μὲν Σιδῶνος πολυχάλκου εὔχομαι εἶναι,</l>
<l>κούρη δʼ εἴμʼ Ἀρύβαντος ἐγὼ ῥυδὸν ἀφνειοῖο·</l>
<l>ἀλλά μʼ ἀνήρπαξαν Τάφιοι ληΐστορες ἄνδρες</l>
<l>ἀγρόθεν ἐρχομένην, πέρασαν δέ τε δεῦρʼ ἀγαγόντες</l>
<l>τοῦδʼ ἀνδρὸς πρὸς δώμαθʼ· ὁ δʼ ἄξιον ὦνον ἔδωκε.</l>
</q>
<l n="430">
<milestone unit="para" ed="P"/>τὴν δʼ αὖτε προσέειπεν ἀνήρ, ὃς ἐμίσγετο λάθρη·</l>
<q direct="unspecified">
<l>ἦ ῥά κε νῦν πάλιν αὖτις ἅμʼ ἡμῖν οἴκαδʼ ἕποιο,</l>
<l>ὄφρα ἴδῃ πατρὸς καὶ μητέρος ὑψερεφὲς δῶ</l>
<l>αὐτούς τʼ; ἦ γὰρ ἔτʼ εἰσὶ καὶ ἀφνειοὶ καλέονται.</l>
</q>
<l>
<milestone unit="para" ed="P"/>τὸν δʼ αὖτε προσέειπε γυνὴ καὶ ἀμείβετο μύθῳ·</l>
<q direct="unspecified">
<l n="435">εἴη κεν καὶ τοῦτʼ,  εἴ μοι ἐθέλοιτέ γε, ναῦται,</l>
<l>ὅρκῳ πιστωθῆναι ἀπήμονά μʼ οἴκαδʼ ἀπάξειν.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπώμνυον ὡς ἐκέλευεν.</l>
<l>αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,</l>
<l>τοῖς δʼ αὖτις μετέειπε γυνὴ καὶ ἀμείβετο μύθῳ·</l>
<q direct="unspecified">
<l n="440">
<milestone unit="para" ed="P"/>σιγῇ νῦν,  μή τίς με προσαυδάτω ἐπέεσσιν</l>
<l>ὑμετέρων ἑτάρων, ξυμβλήμενος ἢ ἐν ἀγυιῇ,</l>
<l>ἤ που ἐπὶ κρήνῃ· μή τις ποτὶ δῶμα γέροντι</l>
<l>ἐλθὼν ἐξείπῃ, ὁ δʼ ὀϊσάμενος καταδήσῃ</l>
<l>δεσμῷ ἐν ἀργαλέῳ, ὑμῖν δʼ ἐπιφράσσετʼ ὄλεθρον.</l>
<l n="445">ἀλλʼ ἔχετʼ ἐν φρεσὶ μῦθον,  ἐπείγετε δʼ ὦνον ὁδαίων.</l>
<l>ἀλλʼ ὅτε κεν δὴ νηῦς πλείη βιότοιο γένηται,</l>
<l>ἀγγελίη μοι ἔπειτα θοῶς ἐς δώμαθʼ ἱκέσθω·</l>
<l>οἴσω γὰρ καὶ χρυσόν, ὅτις χʼ ὑποχείριος ἔλθῃ·</l>
<l>καὶ δέ κεν ἄλλʼ ἐπίβαθρον ἐγὼν ἐθέλουσά γε δοίην.</l>
<l n="450">παῖδα γὰρ ἀνδρὸς ἑῆος ἐνὶ μεγάροις ἀτιτάλλω,</l>
<l>κερδαλέον δὴ τοῖον, ἅμα τροχόωντα θύραζε·</l>
<l>τόν κεν ἄγοιμʼ ἐπὶ νηός, ὁ δʼ ὑμῖν μυρίον ὦνον</l>
<l>ἄλφοι, ὅπῃ περάσητε κατʼ ἀλλοθρόους ἀνθρώπους.</l>
</q>
<milestone n="454" unit="card" ed="p"/>
<l>
<milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη πρὸς δώματα καλά,</l>
<l n="455">οἱ δʼ ἐνιαυτὸν ἅπαντα παρʼ ἡμῖν αὖθι μένοντες</l>
<l>ἐν νηῒ γλαφυρῇ βίοτον πολὺν ἐμπολόωντο.</l>
<l>ἀλλʼ ὅτε δὴ κοίλη νηῦς ἤχθετο τοῖσι νέεσθαι,</l>
<l>καὶ τότʼ ἄρʼ ἄγγελον ἧκαν, ὃς ἀγγείλειε γυναικί.</l>
<l>ἤλυθʼ ἀνὴρ πολύϊδρις ἐμοῦ πρὸς δώματα πατρὸς</l>
<l n="460">χρύσεον ὅρμον ἔχων,  μετὰ δʼ ἠλέκτροισιν ἔερτο.</l>
<l>τὸν μὲν ἄρʼ ἐν μεγάρῳ δμῳαὶ καὶ πότνια μήτηρ</l>
<l>χερσίν τʼ ἀμφαφόωντο καὶ ὀφθαλμοῖσιν ὁρῶντο,</l>
<l>ὦνον ὑπισχόμεναι· ὁ δὲ τῇ κατένευσε σιωπῇ.</l>
<l>ἦ τοι ὁ καννεύσας κοίλην ἐπὶ νῆα βεβήκει,</l>
<l n="465">ἡ δʼ ἐμὲ χειρὸς ἑλοῦσα δόμων ἐξῆγε θύραζε.</l>
<l>εὗρε δʼ ἐνὶ προδόμῳ ἠμὲν δέπα ἠδὲ τραπέζας</l>
<l>ἀνδρῶν δαιτυμόνων, οἵ μευ πατέρʼ ἀμφεπένοντο.</l>
<l>οἱ μὲν ἄρʼ ἐς θῶκον πρόμολον, δήμοιό τε φῆμιν,</l>
<l>ἡ δʼ αἶψα τρίʼ ἄλεισα κατακρύψασʼ ὑπὸ κόλπῳ</l>
<l n="470">ἔκφερεν· αὐτὰρ ἐγὼν ἑπόμην ἀεσιφροσύνῃσι.</l>
<l>δύσετό τʼ ἠέλιος, σκιόωντό τε πᾶσαι ἀγυιαί·</l>
<l>ἡμεῖς δʼ ἐς λιμένα κλυτὸν ἤλθομεν ὦκα κιόντες,</l>
<l>ἔνθʼ ἄρα Φοινίκων ἀνδρῶν ἦν ὠκύαλος νηῦς.</l>
<l>οἱ μὲν ἔπειτʼ ἀναβάντες ἐπέπλεον ὑγρὰ κέλευθα,</l>
<l n="475">νὼ ἀναβησάμενοι· ἐπὶ δὲ Ζεὺς οὖρον ἴαλλεν.</l>
<l>ἑξῆμαρ μὲν ὁμῶς πλέομεν νύκτας τε καὶ ἦμαρ·</l>
<l>ἀλλʼ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</l>
<l>τὴν μὲν ἔπειτα γυναῖκα βάλʼ Ἄρτεμις ἰοχέαιρα,</l>
<l>ἄντλῳ δʼ ἐνδούπησε πεσοῦσʼ ὡς εἰναλίη κήξ.</l>
<l n="480">καὶ τὴν μὲν φώκῃσι καὶ ἰχθύσι κύρμα γενέσθαι</l>
<l>ἔκβαλον· αὐτὰρ ἐγὼ λιπόμην ἀκαχήμενος ἦτορ·</l>
<l>τοὺς δʼ Ἰθάκῃ ἐπέλασσε φέρων ἄνεμός τε καὶ ὕδωρ,</l>
<l>ἔνθα με Λαέρτης πρίατο κτεάτεσσιν ἑοῖσιν.</l>
<l>οὕτω τήνδε τε γαῖαν ἐγὼν ἴδον ὀφθαλμοῖσι.</l>
</q>
<l n="485">τὸν δʼ αὖ διογενὴς Ὀδυσεὺς ἠμείβετο μύθῳ·</l>
<q direct="unspecified">
<l>Εὔμαιʼ, ἦ μάλα δή μοι ἐνὶ φρεσὶ θυμὸν ὄρινας</l>
<l>ταῦτα ἕκαστα λέγων, ὅσα δὴ πάθες ἄλγεα θυμῷ.</l>
<l>ἀλλʼ ἦ τοι σοὶ μὲν παρὰ καὶ κακῷ ἐσθλὸν ἔθηκε</l>
<l>Ζεύς, ἐπεὶ ἀνδρὸς δώματʼ ἀφίκεο πολλὰ μογήσας</l>
<l n="490">ἠπίου,  ὃς δή τοι παρέχει βρῶσίν τε πόσιν τε</l>
<l>ἐνδυκέως, ζώεις δʼ ἀγαθὸν βίον· αὐτὰρ ἐγώ γε</l>
<l>πολλὰ βροτῶν ἐπὶ ἄστεʼ ἀλώμενος ἐνθάδʼ ἱκάνω.</l>
</q>
<milestone n="493" unit="card" ed="p"/>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>καδδραθέτην δʼ οὐ πολλὸν ἐπὶ χρόνον, ἀλλὰ μίνυνθα·</l>
<l n="495">αἶψα γὰρ Ἠὼς ἦλθεν ἐΰθρονος.  οἱ δʼ ἐπὶ χέρσου</l>
<l>Τηλεμάχου ἕταροι λύον ἱστία, κὰδ δʼ ἕλον ἱστὸν</l>
<l>καρπαλίμως, τὴν δʼ εἰς ὅρμον προέρυσσαν ἐρετμοῖς·</l>
<l>ἐκ δʼ εὐνὰς ἔβαλον, κατὰ δὲ πρυμνήσιʼ ἔδησαν·</l>
<l>ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,</l>
<l n="500">δεῖπνόν τʼ ἐντύνοντο κερῶντό τε αἴθοπα οἶνον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖσι δὲ Τηλέμαχος πεπνυμένος ἤρχετο μύθων·</l>
<q direct="unspecified">
<l>
<milestone unit="para" ed="P"/>ὑμεῖς μὲν νῦν ἄστυδʼ ἐλαύνετε νῆα μέλαιναν,</l>
<l>αὐτὰρ ἐγὼν ἀγροὺς ἐπιείσομαι ἠδὲ βοτῆρας·</l>
<l n="505">ἑσπέριος δʼ εἰς ἄστυ ἰδὼν ἐμὰ ἔργα κάτειμι.</l>
<l>ἠῶθεν δέ κεν ὔμμιν ὁδοιπόριον παραθείμην,</l>
<l>δαῖτʼ ἀγαθὴν κρειῶν τε καὶ οἴνου ἡδυπότοιο.</l>
</q>
<l>
<milestone unit="para" ed="P"/>τὸν δʼ αὖτε προσέειπε Θεοκλύμενος θεοειδής·</l>
<q direct="unspecified">
<l>πῆ γὰρ ἐγώ, φίλε τέκνον, ἴω; τεῦ δώμαθʼ ἵκωμαι</l>
<l n="510">ἀνδρῶν οἳ κραναὴν Ἰθάκην κάτα κοιρανέουσιν;</l>
<l>ἦ ἰθὺς σῆς μητρὸς ἴω καὶ σοῖο δόμοιο;</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ἄλλως μέν σʼ ἂν ἐγώ γε καὶ ἡμέτερόνδε κελοίμην</l>
<l>ἔρχεσθʼ· οὐ γάρ τι ξενίων ποθή· ἀλλὰ σοὶ αὐτῷ</l>
<l n="515">χεῖρον,  ἐπεί τοι ἐγὼ μὲν ἀπέσσομαι, οὐδέ σε μήτηρ</l>
<l>ὄψεται· οὐ μὲν γάρ τι θαμὰ μνηστῆρσʼ ἐνὶ οἴκῳ</l>
<l>φαίνεται, ἀλλʼ ἀπὸ τῶν ὑπερωΐῳ ἱστὸν ὑφαίνει.</l>
<l>ἀλλά τοι ἄλλον φῶτα πιφαύσκομαι ὅν κεν ἵκοιο,</l>
<l>Εὐρύμαχον, Πολύβοιο δαΐφρονος ἀγλαὸν υἱόν,</l>
<l n="520">τὸν νῦν ἶσα θεῷ Ἰθακήσιοι εἰσορόωσι·</l>
<l>καὶ γὰρ πολλὸν ἄριστος ἀνὴρ μέμονέν τε μάλιστα</l>
<l>μητέρʼ ἐμὴν γαμέειν καὶ Ὀδυσσῆος γέρας ἕξειν.</l>
<l>ἀλλὰ τά γε Ζεὺς οἶδεν Ὀλύμπιος, αἰθέρι ναίων,</l>
<l>εἴ κέ σφι πρὸ γάμοιο τελευτήσει κακὸν ἦμαρ.</l>
</q>
<milestone n="525" unit="card" ed="p"/>
<l n="525">
<milestone unit="para" ed="P"/>ὣς ἄρα οἱ εἰπόντι ἐπέπτατο δεξιὸς ὄρνις,</l>
<l>κίρκος, Ἀπόλλωνος ταχὺς ἄγγελος· ἐν δὲ πόδεσσι</l>
<l>τίλλε πέλειαν ἔχων, κατὰ δὲ πτερὰ χεῦεν ἔραζε</l>
<l>μεσσηγὺς νηός τε καὶ αὐτοῦ Τηλεμάχοιο.</l>
<l>τὸν δὲ Θεοκλύμενος ἑτάρων ἀπονόσφι καλέσσας</l>
<l n="530">ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>
<milestone unit="para" ed="P"/>Τηλέμαχʼ, οὔ τοι ἄνευ θεοῦ ἔπτατο δεξιὸς ὄρνις</l>
<l>ἔγνων γάρ μιν ἐσάντα ἰδὼν οἰωνὸν ἐόντα.</l>
<l>ὑμετέρου δʼ οὐκ ἔστι γένος βασιλεύτερον ἄλλο</l>
<l>ἐν δήμῳ Ἰθάκης, ἀλλʼ ὑμεῖς καρτεροὶ αἰεί.</l>
</q>
<l n="535">τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>αἲ γὰρ τοῦτο, ξεῖνε, ἔπος τετελεσμένον εἴη·</l>
<l>τῷ κε τάχα γνοίης φιλότητά τε πολλά τε δῶρα</l>
<l>ἐξ ἐμεῦ, ὡς ἄν τίς σε συναντόμενος μακαρίζοι.</l>
</q>
<l>
<milestone unit="para" ed="P"/>ἦ καὶ Πείραιον προσεφώνεε, πιστὸν ἑταῖρον·</l>
<q direct="unspecified">
<l n="540">Πείραιε Κλυτίδη,  σὺ δέ μοι τά περ ἄλλα μάλιστα</l>
<l>πείθῃ ἐμῶν ἑτάρων, οἵ μοι Πύλον εἰς ἅμʼ ἕποντο·</l>
<l>καὶ νῦν μοι τὸν ξεῖνον ἄγων ἐν δώμασι σοῖσιν</l>
<l>ἐνδυκέως φιλέειν καὶ τιέμεν, εἰς ὅ κεν ἔλθω.</l>
</q>
<l>
<milestone unit="para" ed="P"/>τὸν δʼ αὖ Πείραιος δουρικλυτὸς ἀντίον ηὔδα·</l>
<q direct="unspecified">
<l n="545">Τηλέμαχʼ, εἰ γάρ κεν σὺ πολὺν χρόνον ἐνθάδε μίμνοι,</l>
<l>τόνδε τʼ ἐγὼ κομιῶ,  ξενίων δέ οἱ οὐ ποθὴ ἔσται.</l>
</q>
<l>
<milestone unit="para" ed="P"/>ὣς εἰπὼν ἐπὶ νηὸς ἔβη, ἐκέλευσε δʼ ἑταίρους</l>
<l>αὐτούς τʼ ἀμβαίνειν ἀνά τε πρυμνήσια λῦσαι.</l>
<l>οἱ δʼ αἶψʼ εἴσβαινον καὶ ἐπὶ κληῗσι καθῖζον.</l>
<l n="550">Τηλέμαχος δʼ ὑπὸ ποσσὶν ἐδήσατο καλὰ πέδιλα,</l>
<l>εἵλετο δʼ ἄλκιμον ἔγχος, ἀκαχμένον ὀξέϊ χαλκῷ,</l>
<l>νηὸς ἀπʼ ἰκριόφιν· τοὶ δὲ πρυμνήσιʼ ἔλυσαν.</l>
<l>οἱ μὲν ἀνώσαντες πλέον ἐς πόλιν, ὡς ἐκέλευσε</l>
<l>Τηλέμαχος, φίλος υἱὸς Ὀδυσσῆος θείοιο·</l>
<l n="555">τὸν δʼ ὦκα προβιβάντα πόδες φέρον, ὄφρʼ ἵκετʼ αὐλήν,</l>
<l>ἔνθα οἱ ἦσαν ὕες μάλα μυρίαι, ᾗσι συβώτης</l>
<l>ἐσθλὸς ἐὼν ἐνίαυεν, ἀνάκτεσιν ἤπια εἰδώς,</l>
</div1>
<div1 n="16" type="Book">
<milestone n="1" unit="card" ed="p"/>
<l>τὼ δʼ αὖτʼ ἐν κλισίῃ Ὀδυσεὺς καὶ δῖος ὑφορβὸς</l>
<l>ἐντύνοντο ἄριστον ἅμʼ ἠοῖ, κηαμένω πῦρ,</l>
<l>ἔκπεμψάν τε νομῆας ἅμʼ ἀγρομένοισι σύεσσι·</l>
<l>Τηλέμαχον δὲ περίσσαινον κύνες ὑλακόμωροι,</l>
<l n="5">οὐδʼ ὕλαον προσιόντα.  νόησε δὲ δῖος Ὀδυσσεὺς</l>
<l>σαίνοντάς τε κύνας, περί τε κτύπος ἦλθε ποδοῖϊν.</l>
<l>αἶψα δʼ ἄρʼ Εὔμαιον ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>Εὔμαιʼ, ἦ μάλα τίς τοι ἐλεύσεται ἐνθάδʼ ἑταῖρος</l>
<l>ἢ καὶ γνώριμος ἄλλος, ἐπεὶ κύνες οὐχ ὑλάουσιν,</l>
<l n="10">ἀλλὰ περισσαίνουσι· ποδῶν δʼ ὑπὸ δοῦπον ἀκούω.</l>
</q>
<l>
<milestone unit="para" ed="P"/>οὔ πω πᾶν εἴρητο ἔπος, ὅτε οἱ φίλος υἱὸς</l>
<l>ἔστη ἐνὶ προθύροισι. ταφὼν δʼ ἀνόρουσε συβώτης,</l>
<l>ἐκ δʼ ἄρα οἱ χειρῶν πέσον ἄγγεα, τοῖς ἐπονεῖτο,</l>
<l>κιρνὰς αἴθοπα οἶνον. ὁ δʼ ἀντίος ἦλθεν ἄνακτος,</l>
<l n="15">κύσσε δέ μιν κεφαλήν τε καὶ ἄμφω φάεα καλὰ</l>
<l>χεῖράς τʼ ἀμφοτέρας· θαλερὸν δέ οἱ ἔκπεσε δάκρυ.</l>
<l>ὡς δὲ πατὴρ ὃν παῖδα φίλα φρονέων ἀγαπάζῃ</l>
<l>ἐλθόντʼ ἐξ ἀπίης γαίης δεκάτῳ ἐνιαυτῷ,</l>
<l>μοῦνον τηλύγετον, τῷ ἔπʼ ἄλγεα πολλὰ μογήσῃ,</l>
<l n="20">ὣς τότε Τηλέμαχον θεοειδέα δῖος ὑφορβὸς</l>
<l>πάντα κύσεν περιφύς, ὡς ἐκ θανάτοιο φυγόντα·</l>
<l>καί ῥʼ ὀλοφυρόμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἦλθες, Τηλέμαχε, γλυκερὸν φάος. οὔ σʼ ἔτʼ ἐγώ γε</l>
<l>ὄψεσθαι ἐφάμην, ἐπεὶ ᾤχεο νηῒ Πύλονδε.</l>
<l n="25">ἀλλʼ ἄγε νῦν εἴσελθε,  φίλον τέκος, ὄφρα σε θυμῷ</l>
<l>τέρψομαι εἰσορόων νέον ἄλλοθεν ἔνδον ἐόντα.</l>
<l>οὐ μὲν γάρ τι θάμʼ ἀγρὸν ἐπέρχεαι οὐδὲ νομῆας,</l>
<l>ἀλλʼ ἐπιδημεύεις· ὣς γάρ νύ τοι εὔαδε θυμῷ,</l>
<l>ἀνδρῶν μνηστήρων ἐσορᾶν ἀΐδηλον ὅμιλον.</l>
</q>
<l n="30">τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ἔσσεται οὕτως, ἄττα· σέθεν δʼ ἕνεκʼ ἐνθάδʼ ἱκάνω,</l>
<l>ὄφρα σέ τʼ ὀφθαλμοῖσιν ἴδω καὶ μῦθον ἀκούσω,</l>
<l>ἤ μοι ἔτʼ ἐν μεγάροις μήτηρ μένει, ἦέ τις ἤδη</l>
<l>ἀνδρῶν ἄλλος ἔγημεν, Ὀδυσσῆος δέ που εὐνὴ</l>
<l n="35">χήτει ἐνευναίων κάκʼ ἀράχνια κεῖται ἔχουσα.</l>
</q>
<l>
<milestone unit="para" ed="P"/>τὸν δʼ αὖτε προσέειπε συβώτης, ὄρχαμος ἀνδρῶν·</l>
<q direct="unspecified">
<l>καὶ λίην κείνη γε μένει τετληότι θυμῷ</l>
<l>σοῖσιν ἐνὶ μεγάροισιν· ὀϊζυραὶ δέ οἱ αἰεὶ</l>
<l>φθίνουσιν νύκτες τε καὶ ἤματα δάκρυ χεούσῃ.</l>
</q>
<l n="40">ὣς ἄρα φωνήσας οἱ ἐδέξατο χάλκεον ἔγχος·</l>
<l>αὐτὰρ ὅ γʼ εἴσω ἴεν καὶ ὑπέρβη λάϊνον οὐδόν.</l>
<l>τῷ δʼ ἕδρης ἐπιόντι πατὴρ ὑπόειξεν Ὀδυσσεύς·</l>
<l>Τηλέμαχος δʼ ἑτέρωθεν ἐρήτυε φώνησέν τε·</l>
<q direct="unspecified">
<l>
<milestone unit="para" ed="P"/>ἧσʼ, ὦ ξεῖνʼ· ἡμεῖς δὲ καὶ ἄλλοθι δήομεν ἕδρην</l>
<l n="45">σταθμῷ ἐν ἡμετέρῳ· πάρα δʼ ἀνὴρ ὃς καταθήσει.</l>
</q>
<milestone n="46" unit="card" ed="p"/>
<l>
<milestone unit="para" ed="P"/>ὣς φάθʼ, ὁ δʼ αὖτις ἰὼν κατʼ ἄρʼ ἕζετο· τῷ δὲ συβώτης.</l>
<l>χεῦεν ὕπο χλωρὰς ῥῶπας καὶ κῶας ὕπερθεν·</l>
<l>ἔνθα καθέζετʼ ἔπειτα Ὀδυσσῆος φίλος υἱός.</l>
<l>τοῖσιν δʼ αὖ κρειῶν πίνακας παρέθηκε συβώτης</l>
<l n="50">ὀπταλέων,  ἅ ῥα τῇ προτέρῃ ὑπέλειπον ἔδοντες,</l>
<l>σῖτον δʼ ἐσσυμένως παρενήνεεν ἐν κανέοισιν,</l>
<l>ἐν δʼ ἄρα κισσυβίῳ κίρνη μελιηδέα οἶνον·</l>
<l>αὐτὸς δʼ ἀντίον ἷζεν Ὀδυσσῆος θείοιο.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l n="55">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>δὴ τότε Τηλέμαχος προσεφώνεε δῖον ὑφορβόν·</l>
<q direct="unspecified">
<l>
<milestone unit="para" ed="P"/>ἄττα, πόθεν τοι ξεῖνος ὅδʼ ἵκετο; πῶς δέ ἑ ναῦται</l>
<l>ἤγαγον εἰς Ἰθάκην; τίνες ἔμμεναι εὐχετόωντο;</l>
<l>οὐ μὲν γάρ τί ἑ πεζὸν ὀΐομαι ἐνθάδʼ ἱκέσθαι.</l>
</q>
<l n="60">
<milestone unit="para" ed="P"/>τὸν δʼ ἀπαμειβόμενος προσέφης,  Εὔμαιε συβῶτα·</l>
<q direct="unspecified">
<l>τοιγὰρ ἐγώ τοι, τέκνον, ἀληθέα πάντʼ ἀγορεύσω.</l>
<l>ἐκ μὲν Κρητάων γένος εὔχεται εὐρειάων,</l>
<l>φησὶ δὲ πολλὰ βροτῶν ἐπὶ ἄστεα δινηθῆναι</l>
<l>πλαζόμενος· ὣς γάρ οἱ ἐπέκλωσεν τά γε δαίμων.</l>
<l n="65">νῦν αὖ Θεσπρωτῶν ἀνδρῶν ἐκ νηὸς ἀποδρὰς</l>
<l>ἤλυθʼ ἐμὸν πρὸς σταθμόν, ἐγὼ δέ τοι ἐγγυαλίξω·</l>
<l>ἔρξον ὅπως ἐθέλεις· ἱκέτης δέ τοι εὔχεται εἶναι.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Εὔμαιʼ, ἦ μάλα τοῦτο ἔπος θυμαλγὲς ἔειπες·</l>
<l n="70">πῶς γὰρ δὴ τὸν ξεῖνον ἐγὼν ὑποδέξομαι οἴκῳ;</l>
<l>αὐτὸς μὲν νέος εἰμὶ καὶ οὔ πω χερσὶ πέποιθα</l>
<l>ἄνδρʼ ἀπαμύνασθαι, ὅτε τις πρότερος χαλεπήνῃ·</l>
<l>μητρὶ δʼ ἐμῇ δίχα θυμὸς ἐνὶ φρεσὶ μερμηρίζει,</l>
<l>ἢ αὐτοῦ παρʼ ἐμοί τε μένῃ καὶ δῶμα κομίζῃ,</l>
<l n="75">εὐνήν τʼ αἰδομένη πόσιος δήμοιό τε φῆμιν,</l>
<l>ἦ ἤδη ἅμʼ ἕπηται Ἀχαιῶν ὅς τις ἄριστος</l>
<l>μνᾶται ἐνὶ μεγάροισιν ἀνὴρ καὶ πλεῖστα πόρῃσιν.</l>
<l>ἀλλʼ ἦ τοὶ τὸν ξεῖνον, ἐπεὶ τεὸν ἵκετο δῶμα,</l>
<l>ἕσσω μιν χλαῖνάν τε χιτῶνά τε, εἵματα καλά,</l>
<l n="80">δώσω δὲ ξίφος ἄμφηκες καὶ ποσσὶ πέδιλα,</l>
<l>πέμψω δʼ ὅππη μιν κραδίη θυμός τε κελεύει.</l>
<l>εἰ δʼ ἐθέλεις, σὺ κόμισσον ἐνὶ σταθμοῖσιν ἐρύξας·</l>
<l>εἵματα δʼ ἐνθάδʼ ἐγὼ πέμψω καὶ σῖτον ἅπαντα</l>
<l>ἔδμεναι, ὡς ἂν μή σε κατατρύχῃ καὶ ἑταίρους.</l>
<l n="85">κεῖσε δʼ ἂν οὔ μιν ἐγώ γε μετὰ μνηστῆρας ἐῷμι</l>
<l>ἔρχεσθαι· λίην γὰρ ἀτάσθαλον ὕβριν ἔχουσι·</l>
<l>μή μιν κερτομέωσιν, ἐμοὶ δʼ ἄχος ἔσσεται αἰνόν.</l>
<l>πρῆξαι δʼ ἀργαλέον τι μετὰ πλεόνεσσιν ἐόντα</l>
<l>ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.</l>
</q>
<milestone n="90" unit="card" ed="p"/>
<l n="90">τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>ὦ φίλʼ, ἐπεί θήν μοι καὶ ἀμείψασθαι θέμις ἐστίν,</l>
<l>ἦ μάλα μευ καταδάπτετʼ ἀκούοντος φίλον ἦτορ,</l>
<l>οἷά φατε μνηστῆρας ἀτάσθαλα μηχανάασθαι</l>
<l>ἐν μεγάροις, ἀέκητι σέθεν τοιούτου ἐόντος.</l>
<l n="95">εἰπέ μοι ἠὲ ἑκὼν ὑποδάμνασαι,  ἦ σέ γε λαοὶ</l>
<l>ἐχθαίρουσʼ ἀνὰ δῆμον, ἐπισπόμενοι θεοῦ ὀμφῇ,</l>
<l>ἦ τι κασιγνήτοις ἐπιμέμφεαι, οἷσί περ ἀνὴρ</l>
<l>μαρναμένοισι πέποιθε, καὶ εἰ μέγα νεῖκος ὄρηται.</l>
<l>αἲ γάρ ἐγὼν οὕτω νέος εἴην τῷδʼ ἐπὶ θυμῷ,</l>
<l n="100">ἢ παῖς ἐξ Ὀδυσῆος ἀμύμονος ἠὲ καὶ αὐτός·</l>
<l n="102">αὐτίκʼ ἔπειτʼ ἀπʼ ἐμεῖο κάρη τάμοι ἀλλότριος φώς,</l>
<l>εἰ μὴ ἐγὼ κείνοισι κακὸν πάντεσσι γενοίμην,</l>
<l>ἐλθὼν ἐς μέγαρον Λαερτιάδεω Ὀδυσῆος.</l>
<l n="105">εἰ δʼ αὖ με πληθυῖ δαμασαίατο μοῦνον ἐόντα,</l>
<l>βουλοίμην κʼ ἐν ἐμοῖσι κατακτάμενος μεγάροισι</l>
<l>τεθνάμεν ἢ τάδε γʼ αἰὲν ἀεικέα ἔργʼ ὁράασθαι,</l>
<l>ξείνους τε στυφελιζομένους δμῳάς τε γυναῖκας</l>
<l>ῥυστάζοντας ἀεικελίως κατὰ δώματα καλά,</l>
<l n="110">καὶ οἶνον διαφυσσόμενον,  καὶ σῖτον ἔδοντας</l>
<l>μὰψ αὔτως, ἀτέλεστον, ἀνηνύστῳ ἐπὶ ἔργῳ.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
<l>οὔτε τί μοι πᾶς δῆμος ἀπεχθόμενος χαλεπαίνει,</l>
<l n="115">οὔτε κασιγνήτοις ἐπιμέμφομαι,  οἷσί περ ἀνὴρ</l>
<l>μαρναμένοισι πέποιθε, καὶ εἰ μέγα νεῖκος ὄρηται.</l>
<l>ὧδε γὰρ ἡμετέρην γενεὴν μούνωσε Κρονίων·</l>
<l>μοῦνον Λαέρτην Ἀρκείσιος υἱὸν ἔτικτε,</l>
<l>μοῦνον δʼ αὖτʼ Ὀδυσῆα πατὴρ τέκεν· αὐτὰρ Ὀδυσσεὺς</l>
<l n="120">μοῦνον ἔμʼ ἐν μεγάροισι τεκὼν λίπεν οὐδʼ ἀπόνητο.</l>
<l>τῷ νῦν δυσμενέες μάλα μυρίοι εἴσʼ ἐνὶ οἴκῳ.</l>
<l>ὅσσοι γὰρ νήσοισιν ἐπικρατέουσιν ἄριστοι,</l>
<l>Δουλιχίῳ τε Σάμῃ τε καὶ ὑλήεντι Ζακύνθῳ,</l>
<l>ἠδʼ ὅσσοι κραναὴν Ἰθάκην κάτα κοιρανέουσι,</l>
<l n="125">τόσσοι μητέρʼ ἐμὴν μνῶνται,  τρύχουσι δὲ οἶκον.</l>
<l>ἡ δʼ οὔτʼ ἀρνεῖται στυγερὸν γάμον οὔτε τελευτὴν</l>
<l>ποιῆσαι δύναται· τοὶ δὲ φθινύθουσιν ἔδοντες</l>
<l>οἶκον ἐμόν· τάχα δή με διαρραίσουσι καὶ αὐτόν.</l>
<l>ἀλλʼ ἦ τοι μὲν ταῦτα θεῶν ἐν γούνασι κεῖται·</l>
<l n="130">ἄττα,  σὺ δʼ ἔρχεο θᾶσσον, ἐχέφρονι Πηνελοπείῃ</l>
<l>εἴφʼ ὅτι οἱ σῶς εἰμὶ καὶ ἐκ Πύλου εἰλήλουθα.</l>
<l>αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,</l>
<l>οἴῃ ἀπαγγείλας· τῶν δʼ ἄλλων μή τις Ἀχαιῶν</l>
<l>πευθέσθω· πολλοὶ γὰρ ἐμοὶ κακὰ μηχανόωνται.</l>
</q>
<milestone n="135" unit="card" ed="p"/>
<l n="135">
<milestone unit="para" ed="P"/>τὸν δʼ ἀπαμειβόμενος προσέφης,  Εὔμαιε συβῶτα·</l>
<q direct="unspecified">
<l>γιγνώσκω, φρονέω· τά γε δὴ νοέοντι κελεύεις.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>ἦ καὶ Λαέρτῃ αὐτὴν ὁδὸν ἄγγελος ἔλθω</l>
<l>δυσμόρῳ, ὃς τῆος μὲν Ὀδυσσῆος μέγʼ ἀχεύων</l>
<l n="140">ἔργα τʼ ἐποπτεύεσκε μετὰ δμώων τʼ ἐνὶ οἴκῳ</l>
<l>πῖνε καὶ ἦσθʼ, ὅτε θυμὸς ἐνὶ στήθεσσιν ἀνώγοι·</l>
<l>αὐτὰρ νῦν, ἐξ οὗ σύ γε ᾤχεο νηῒ Πύλονδε,</l>
<l>οὔ πω μίν φασιν φαγέμεν καὶ πιέμεν αὔτως,</l>
<l>οὐδʼ ἐπὶ ἔργα ἰδεῖν, ἀλλὰ στοναχῇ τε γόῳ τε</l>
<l n="145">ἧσται ὀδυρόμενος,  φθινύθει δʼ ἀμφʼ ὀστεόφι χρώς.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ἄλγιον, ἀλλʼ ἔμπης μιν ἐάσομεν, ἀχνύμενοί περ·</l>
<l>εἰ γὰρ πως εἴη αὐτάγρετα πάντα βροτοῖσι,</l>
<l>πρῶτόν κεν τοῦ πατρὸς ἑλοίμεθα νόστιμον ἦμαρ.</l>
<l n="150">ἀλλὰ σύ γʼ ἀγγείλας ὀπίσω κίε,  μηδὲ κατʼ ἀγροὺς</l>
<l>πλάζεσθαι μετʼ ἐκεῖνον· ἀτὰρ πρὸς μητέρα εἰπεῖν</l>
<l>ἀμφίπολον ταμίην ὀτρυνέμεν ὅττι τάχιστα</l>
<l>κρύβδην· κείνη γὰρ κεν ἀπαγγείλειε γέροντι.</l>
</q>
<l>
<milestone unit="para" ed="P"/>ἦ ῥα καὶ ὦρσε συφορβόν· ὁ δʼ εἵλετο χερσὶ πέδιλα,</l>
<l n="155">δησάμενος δʼ ὑπὸ ποσσὶ πόλινδʼ ἴεν. οὐδʼ ἄρʼ Ἀθήνην</l>
<l>λῆθεν ἀπὸ σταθμοῖο κιὼν Εὔμαιος ὑφορβός,</l>
<l>ἀλλʼ ἥ γε σχεδὸν ἦλθε· δέμας δʼ ἤϊκτο γυναικὶ</l>
<l>καλῇ τε μεγάλῃ τε καὶ ἀγλαὰ ἔργα ἰδυίῃ.</l>
<l>στῆ δὲ κατʼ ἀντίθυρον κλισίης Ὀδυσῆϊ φανεῖσα·</l>
<l n="160">οὐδʼ ἄρα Τηλέμαχος ἴδεν ἀντίον οὐδʼ ἐνόησεν,</l>
<l>οὐ γὰρ πω πάντεσσι θεοὶ φαίνονται ἐναργεῖς,</l>
<l>ἀλλʼ Ὀδυσεύς τε κύνες τε ἴδον, καί ῥʼ οὐχ ὑλάοντο</l>
<l>κνυζηθμῷ δʼ ἑτέρωσε διὰ σταθμοῖο φόβηθεν.</l>
<l>ἡ δʼ ἄρʼ ἐπʼ ὀφρύσι νεῦσε· νόησε δὲ δῖος Ὀδυσσεύς,</l>
<l n="165">ἐκ δʼ ἦλθεν μεγάροιο παρὲκ μέγα τειχίον αὐλῆς,</l>
<l>στῆ δὲ πάροιθʼ αὐτῆς· τὸν δὲ προσέειπεν Ἀθήνη·</l>
<q direct="unspecified">
<l>
<milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ.</l>
<l>ἤδη νῦν σῷ παιδὶ ἔπος φάο μηδʼ ἐπίκευθε,</l>
<l>ὡς ἄν μνηστῆρσιν θάνατον καὶ κῆρʼ ἀραρόντε</l>
<l n="170">ἔρχησθον προτὶ ἄστυ περικλυτόν· οὐδʼ ἐγὼ αὐτὴ</l>
<l>δηρὸν ἀπὸ σφῶϊν ἔσομαι μεμαυῖα μάχεσθαι.</l>
</q>
<l>
<milestone unit="para" ed="P"/>ἦ καὶ χρυσείῃ ῥάβδῳ ἐπεμάσσατʼ Ἀθήνη.</l>
<l>φᾶρος μέν οἱ πρῶτον ἐϋπλυνὲς ἠδὲ χιτῶνα</l>
<l>θῆκʼ ἀμφὶ στήθεσσι, δέμας δʼ ὤφελλε καὶ ἥβην.</l>
<l n="175">ἂψ δὲ μελαγχροιὴς γένετο,  γναθμοὶ δὲ τάνυσθεν,</l>
<l>κυάνεαι δʼ ἐγένοντο γενειάδες ἀμφὶ γένειον.</l>
<l>ἡ μὲν ἄρʼ ὣς ἔρξασα πάλιν κίεν· αὐτὰρ Ὀδυσσεὺς</l>
<l>ἤϊεν ἐς κλισίην· θάμβησε δέ μιν φίλος υἱός,</l>
<l>ταρβήσας δʼ ἑτέρωσε βάλʼ ὄμματα, μὴ θεὸς εἴη,</l>
<l n="180">καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἀλλοῖός μοι, ξεῖνε, φάνης νέον ἠὲ πάροιθεν,</l>
<l>ἄλλα δὲ εἵματʼ ἔχεις, καί τοι χρὼς οὐκέθʼ ὁμοῖος.</l>
<l>ἦ μάλα τις θεός ἐσσι, τοὶ οὐρανὸν εὐρὺν ἔχουσιν·</l>
<l>ἀλλʼ ἵληθʼ, ἵνα τοι κεχαρισμένα δώομεν ἱρὰ</l>
<l n="185">ἠδὲ χρύσεα δῶρα,  τετυγμένα· φείδεο δʼ ἡμέων</l>
</q>
<milestone n="186" unit="card" ed="p"/>
<l>
<milestone unit="para" ed="P"/>τὸν δʼ ἠμείβετʼ ἔπειτα πολύτλας δῖος Ὀδυσσεύς·</l>
<q direct="unspecified">
<l>οὔ τίς τοι θεός εἰμι· τί μʼ ἀθανάτοισιν ἐΐσκεις;</l>
<l>ἀλλὰ πατὴρ τεός εἰμι, τοῦ εἵνεκα σὺ στεναχίζων</l>
<l>πάσχεις ἄλγεα πολλά, βίας ὑποδέγμενος ἀνδρῶν.</l>
</q>
<l n="190">
<milestone unit="para" ed="P"/>ὣς ἄρα φωνήσας υἱὸν κύσε,  κὰδ δὲ παρειῶν</l>
<l>δάκρυον ἧκε χαμᾶζε· πάρος δʼ ἔχε νωλεμὲς αἰεί.</l>
<l>Τηλέμαχος δʼ, οὐ γάρ πω ἐπείθετο ὃν πατέρʼ εἶναι,</l>
<l>ἐξαῦτίς μιν ἔπεσσιν ἀμειβόμενος προσέειπεν·</l>
<q direct="unspecified">
<l>
<milestone unit="para" ed="P"/>οὐ σύ γʼ Ὀδυσσεύς ἐσσι, πατὴρ ἐμός, ἀλλά με δαίμων</l>
<l n="195">θέλγει,  ὄφρʼ ἔτι μᾶλλον ὀδυρόμενος στεναχίζω.</l>
<l>οὐ γάρ πως ἂν θνητὸς ἀνὴρ τάδε μηχανόῳτο</l>
<l>ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν</l>
<l>ῥηϊδίως ἐθέλων θείη νέον ἠὲ γέροντα.</l>
<l>ἦ γάρ τοι νέον ἦσθα γέρων καὶ ἀεικέα ἕσσο·</l>
<l n="200">νῦν δὲ θεοῖσιν ἔοικας,  οἳ οὐρανὸν εὐρὺν ἔχουσι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Τηλέμαχʼ, οὔ σε ἔοικε φίλον πατέρ ἔνδον ἐόντα</l>
<l>οὔτε τι θαυμάζειν περιώσιον οὔτʼ ἀγάασθαι·</l>
<l>οὐ μὲν γάρ τοι ἔτʼ ἄλλος ἐλεύσεται ἐνθάδʼ Ὀδυσσεύς,</l>
<l n="205">ἀλλʼ ὅδʼ ἐγὼ τοιόσδε,  παθὼν κακά, πολλὰ δʼ ἀληθείς,</l>
<l>ἤλυθον εἰκοστῷ ἔτεϊ ἐς πατρίδα γαῖαν.</l>
<l>αὐτάρ τοι τόδε ἔργον Ἀθηναίης ἀγελείης,</l>
<l>ἥ τέ με τοῖον ἔθηκεν, ὅπως ἐθέλει, δύναται γὰρ,</l>
<l>ἄλλοτε μὲν πτωχῷ ἐναλίγκιον, ἄλλοτε δʼ αὖτε</l>
<l n="210">ἀνδρὶ νέῳ καὶ καλὰ περὶ χροῒ εἵματʼ ἔχοντι.</l>
<l>ῥηΐδιον δὲ θεοῖσι, τοὶ οὐρανὸν εὐρὺν ἔχουσιν,</l>
<l>ἠμὲν κυδῆναι θνητὸν βροτὸν ἠδὲ κακῶσαι.</l>
</q>
<l>
<milestone unit="para" ed="P"/>ὣς ἄρα φωνήσας κατʼ ἄρʼ ἕζετο, Τηλέμαχος δὲ</l>
<l>ἀμφιχυθεὶς πατέρʼ ἐσθλὸν ὀδύρετο, δάκρυα λείβων,</l>
<l n="215">ἀμφοτέροισι δὲ τοῖσιν ὑφʼ ἵμερος ὦρτο γόοιο·</l>
<l>κλαῖον δὲ λιγέως, ἀδινώτερον ἤ τʼ οἰωνοί,</l>
<l>φῆναι ἢ αἰγυπιοὶ γαμψώνυχες, οἷσί τε τέκνα</l>
<l>ἀγρόται ἐξείλοντο πάρος πετεηνὰ γενέσθαι·</l>
<l>ὣς ἄρα τοί γʼ ἐλεεινὸν ὑπʼ ὀφρύσι δάκρυον εἶβον.</l>
<l n="220">καί νύ κʼ ὀδυρομένοισιν ἔδυ φάος ἠελίοιο,</l>
<l>εἰ μὴ Τηλέμαχος προσεφώνεεν ὃν πατέρʼ αἶψα·</l>
<q direct="unspecified">
<l>
<milestone unit="para" ed="P"/>ποίῃ γὰρ νῦν δεῦρο, πάτερ φίλε, νηΐ σε ναῦται</l>
<l>ἤγαγον εἰς Ἰθάκην; τίνες ἔμμεναι εὐχετόωντο;</l>
<l>οὐ μὲν γάρ τί σε πεζὸν ὀΐομαι ἐνθάδʼ ἱκέσθαι.</l>
</q>
<milestone n="225" unit="card" ed="p"/>
<l n="225">τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>τοιγὰρ ἐγώ τοι, τέκνον, ἀληθείην καταλέξω.</l>
<l>Φαίηκές μʼ ἄγαγον ναυσίκλυτοι, οἵ τε καὶ ἄλλους</l>
<l>ἀνθρώπους πέμπουσιν, ὅτις σφέας εἰσαφίκηται·</l>
<l>καί μʼ εὕδοντʼ ἐν νηῒ θοῇ ἐπὶ πόντον ἄγοντες</l>
<l n="230">κάτθεσαν εἰς Ἰθάκην,  ἔπορον δέ μοι ἀγλαὰ δῶρα,</l>
<l>χαλκόν τε χρυσόν τε ἅλις ἐσθῆτά θʼ ὑφαντήν.</l>
<l>καὶ τὰ μὲν ἐν σπήεσσι θεῶν ἰότητι κέονται·</l>
<l>νῦν αὖ δεῦρʼ ἱκόμην ὑποθημοσύνῃσιν Ἀθήνης,</l>
<l>ὄφρα κε δυσμενέεσσι φόνου πέρι βουλεύσωμεν.</l>
<l n="235">ἀλλʼ ἄγε μοι μνηστῆρας ἀριθμήσας κατάλεξον,</l>
<l>ὄφρʼ εἰδέω ὅσσοι τε καὶ οἵ τινες ἀνέρες εἰσί·</l>
<l>καί κεν ἐμὸν κατὰ θυμὸν ἀμύμονα μερμηρίξας</l>
<l>φράσσομαι, ἤ κεν νῶϊ δυνησόμεθʼ ἀντιφέρεσθαι</l>
<l>μούνω ἄνευθʼ ἄλλων, ἦ καὶ διζησόμεθʼ ἄλλους.</l>
</q>
<l n="240">τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ὦ πάτερ, ἦ τοι σεῖο μέγα κλέος αἰὲν ἄκουον,</l>
<l>χεῖράς τʼ αἰχμητὴν ἔμεναι καὶ ἐπίφρονα βουλήν·</l>
<l>ἀλλὰ λίην μέγα εἶπες· ἄγη μʼ ἔχει· οὐδέ κεν εἴη</l>
<l>ἄνδρε δύω πολλοῖσι καὶ ἰφθίμοισι μάχεσθαι.</l>
<l n="245">μνηστήρων δʼ οὔτʼ ἂρ δεκὰς ἀτρεκὲς οὔτε δύʼ οἶαι,</l>
<l>ἀλλὰ πολὺ πλέονες· τάχα δʼ εἴσεαι ἐνθάδʼ  ἀριθμόν.</l>
<l>ἐκ μὲν Δουλιχίοιο δύω καὶ πεντήκοντα</l>
<l>κοῦροι κεκριμένοι, ἓξ δὲ δρηστῆρες ἕπονται·</l>
<l>ἐκ δὲ Σάμης πίσυρές τε καὶ εἴκοσι φῶτες ἔασιν,</l>
<l n="250">ἐκ δὲ Ζακύνθου ἔασιν ἐείκοσι κοῦροι Ἀχαιῶν,</l>
<l>ἐκ δʼ αὐτῆς Ἰθάκης δυοκαίδεκα πάντες ἄριστοι,</l>
<l>καί σφιν ἅμʼ ἐστὶ Μέδων κῆρυξ καὶ θεῖος ἀοιδὸς</l>
<l>καὶ δοιὼ θεράποντε, δαήμονε δαιτροσυνάων.</l>
<l>τῶν εἴ κεν πάντων ἀντήσομεν ἔνδον ἐόντων,</l>
<l n="255">μὴ πολύπικρα καὶ αἰνὰ βίας ἀποτίσεαι ἐλθών.</l>
<l>ἀλλὰ σύ γʼ, εἰ δύνασαί τινʼ ἀμύντορα μερμηρίξαι,</l>
<l>φράζευ, ὅ κέν τις νῶϊν ἀμύνοι πρόφρονι θυμῷ.</l>
</q>
<l>
<milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>τοιγὰρ ἐγὼν ἐρέω, σὺ δὲ σύνθεο καί μευ ἄκουσον·</l>
<l n="260">καὶ φράσαι ἤ κεν νῶϊν Ἀθήνη σὺν Διὶ πατρὶ</l>
<l>ἀρκέσει, ἦέ τινʼ ἄλλον ἀμύντορα μερμηρίξω.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ἐσθλώ τοι τούτω γʼ ἐπαμύντορε, τοὺς ἀγορεύεις,</l>
<l>ὕψι περ ἐν νεφέεσσι καθημένω· ὥ τε καὶ ἄλλοις</l>
<l n="265">ἀνδράσι τε κρατέουσι καὶ ἀθανάτοισι θεοῖσι.</l>
</q>
<milestone n="266" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>οὐ μέν τοι κείνω γε πολὺν χρόνον ἀμφὶς ἔσεσθον</l>
<l>φυλόπιδος κρατερῆς, ὁπότε μνηστῆρσι καὶ ἡμῖν</l>
<l>ἐν μεγάροισιν ἐμοῖσι μένος κρίνηται Ἄρηος.</l>
<l n="270">ἀλλὰ σὺ μὲν νῦν ἔρχευ ἅμʼ ἠοῖ φαινομένηφιν</l>
<l>οἴκαδε, καὶ μνηστῆρσιν ὑπερφιάλοισιν ὁμίλει·</l>
<l>αὐτὰρ ἐμὲ προτὶ ἄστυ συβώτης ὕστερον ἄξει,</l>
<l>πτωχῷ λευγαλέῳ ἐναλίγκιον ἠδὲ γέροντι.</l>
<l>εἰ δέ μʼ ἀτιμήσουσι δόμον κάτα, σὸν δὲ φίλον κῆρ</l>
<l n="275">τετλάτω ἐν στήθεσσι κακῶς πάσχοντος ἐμεῖο,</l>
<l>ἤν περ καὶ διὰ δῶμα ποδῶν ἕλκωσι θύραζε</l>
<l>ἢ βέλεσι βάλλωσι· σὺ δʼ εἰσορόων ἀνέχεσθαι.</l>
<l>ἀλλʼ ἦ τοι παύεσθαι ἀνωγέμεν ἀφροσυνάων,</l>
<l>μειλιχίοις ἐπέεσσι παραυδῶν· οἱ δέ τοι οὔ τι</l>
<l n="280">πείσονται· δὴ γάρ σφι παρίσταται αἴσιμον ἦμαρ.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l>ὁππότε κεν πολύβουλος ἐνὶ φρεσὶ θῇσιν Ἀθήνη,</l>
<l>νεύσω μέν τοι ἐγὼ κεφαλῇ, σὺ δʼ ἔπειτα νοήσας</l>
<l>ὅσσα τοι ἐν μεγάροισιν Ἀρήϊα τεύχεα κεῖται</l>
<l n="285">ἐς μυχὸν ὑψηλοῦ θαλάμου καταθεῖναι ἀείρας</l>
<l>πάντα μάλʼ· αὐτὰρ μνηστῆρας μαλακοῖς ἐπέεσσι</l>
<l>παρφάσθαι, ὅτε κέν σε μεταλλῶσιν ποθέοντες·</l>
<q direct="unspecified">
<l>
<milestone unit="para" ed="P"/>ἐκ καπνοῦ κατέθηκʼ, ἐπεὶ οὐκέτι τοῖσιν ἐῴκει</l>
<l>οἷά ποτε Τροίηνδε κιὼν κατέλειπεν Ὀδυσσεύς,</l>
<l n="290">ἀλλὰ κατῄκισται,  ὅσσον πυρὸς ἵκετʼ ἀϋτμή.</l>
<l>πρὸς δʼ ἔτι καὶ τόδε μεῖζον ἐνὶ φρεσὶ θῆκε Κρονίων,</l>
<l>μή πως οἰνωθέντες, ἔριν στήσαντες ἐν ὑμῖν,</l>
<l>ἀλλήλους τρώσητε καταισχύνητέ τε δαῖτα</l>
<l>καὶ μνηστύν· αὐτὸς γὰρ ἐφέλκεται ἄνδρα σίδηρος.</l>
</q>
<l n="295">νῶϊν δʼ οἴοισιν δύο φάσγανα καὶ δύο δοῦρε</l>
<l>καλλιπέειν καὶ δοιὰ βοάγρια χερσὶν ἑλέσθαι,</l>
<l>ὡς ἂν ἐπιθύσαντες ἑλοίμεθα· τοὺς δέ κʼ ἔπειτα</l>
<l>Παλλὰς Ἀθηναίη θέλξει καὶ μητίετα Ζεύς.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l n="300">εἰ ἐτεόν γʼ ἐμός ἐσσι καὶ αἵματος ἡμετέροιο,</l>
<l>μή τις ἔπειτʼ Ὀδυσῆος ἀκουσάτω ἔνδον ἐόντος,</l>
<l>μήτʼ οὖν Λαέρτης ἴστω τό γε μήτε συβώτης</l>
<l>μήτε τις οἰκήων μήτʼ αὐτὴ Πηνελόπεια,</l>
<l>ἀλλʼ οἶοι σύ τʼ ἐγώ τε γυναικῶν γνώομεν ἰθύν·</l>
<l n="305">καί κέ τεο δμώων ἀνδρῶν ἔτι πειρηθεῖμεν,</l>
<l>ἠμὲν ὅπου τις νῶϊ τίει καὶ δείδιε θυμῷ,</l>
<l>ἠδʼ ὅτις οὐκ ἀλέγει, σὲ δʼ ἀτιμᾷ τοῖον ἐόντα.</l>
</q>
<milestone n="308" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσεφώνεε φαίδιμος υἱός</l>
<q direct="unspecified">
<l>ὦ πάτερ, ἦ τοι ἐμὸν θυμὸν καὶ ἔπειτά γʼ, ὀΐω,</l>
<l n="310">γνώσεαι· οὐ μὲν γάρ τι χαλιφροσύναι γέ μʼ ἔχουσιν·</l>
<l>ἀλλʼ οὔ τοι τόδε κέρδος ἐγὼν ἔσσεσθαι ὀΐω</l>
<l>ἡμῖν ἀμφοτέροισι· σὲ δὲ φράζεσθαι ἄνωγα.</l>
<l>δηθὰ γὰρ αὔτως εἴσῃ ἑκάστου πειρητίζων,</l>
<l>ἔργα μετερχόμενος· τοὶ δʼ ἐν μεγάροισιν ἕκηλοι</l>
<l n="315">χρήματα δαρδάπτουσιν ὑπέρβιον οὐδʼ ἔπι φειδώ.</l>
<l>ἀλλʼ ἦ τοί σε γυναῖκας ἐγὼ δεδάασθαι ἄνωγα,</l>
<l>αἵ τέ σʼ ἀτιμάζουσι καὶ αἳ νηλείτιδές εἰσιν·</l>
<l>ἀνδρῶν δʼ οὐκ ἂν ἐγώ γε κατὰ σταθμοὺς ἐθέλοιμι</l>
<l>ἡμέας πειράζειν, ἀλλʼ ὕστερα ταῦτα πένεσθαι,</l>
<l n="320">εἰ ἐτεόν γέ τι οἶσθα Διὸς τέρας αἰγιόχοιο.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>ἡ δʼ ἄρʼ ἔπειτʼ Ἰθάκηνδε κατήγετο νηῦς εὐεργής,</l>
<l>ἣ φέρε Τηλέμαχον Πυλόθεν καὶ πάντας ἑταίρους.</l>
<l>οἱ δʼ ὅτε δὴ λιμένος πολυβενθέος ἐντὸς ἵκοντο,</l>
<l n="325">νῆα μὲν οἵ γε μέλαιναν ἐπʼ ἠπείροιο ἔρυσσαν,</l>
<l>τεύχεα δέ σφʼ ἀπένεικαν ὑπέρθυμοι θεράποντες,</l>
<l>αὐτίκα δʼ ἐς Κλυτίοιο φέρον περικαλλέα δῶρα.</l>
<l>αὐτὰρ κήρυκα πρόεσαν δόμον εἰς Ὀδυσῆος,</l>
<l>ἀγγελίην ἐρέοντα περίφρονι Πηνελοπείῃ,</l>
<l n="330">οὕνεκα Τηλέμαχος μὲν ἐπʼ ἀγροῦ,  νῆα δʼ ἀνώγει</l>
<l>ἄστυδʼ ἀποπλείειν, ἵνα μὴ δείσασʼ ἐνὶ θυμῷ</l>
<l>ἰφθίμη βασίλεια τέρεν κατὰ δάκρυον εἴβοι</l>
<l>τὼ δὲ συναντήτην κῆρυξ καὶ δῖος ὑφορβὸς</l>
<l>τῆς αὐτῆς ἕνεκʼ ἀγγελίης, ἐρέοντε γυναικί.</l>
<l n="335">ἀλλʼ ὅτε δή ῥʼ ἵκοντο δόμον θείου βασιλῆος,</l>
<l>κῆρυξ μέν ῥα μέσῃσι μετὰ δμῳῇσιν ἔειπεν·</l>
<q direct="unspecified">
<l>ἤδη τοι, βασίλεια, φίλος πάϊς εἰλήλουθε.</l>
</q>
<l>
<milestone unit="para" ed="P"/>Πηνελοπείῃ δʼ εἶπε συβώτης ἄγχι παραστὰς</l>
<l>πάνθʼ ὅσα οἱ φίλος υἱὸς ἀνώγει μυθήσασθαι.</l>
<l n="340">αὐτὰρ ἐπεὶ δὴ πᾶσαν ἐφημοσύνην ἀπέειπε,</l>
<l>βῆ ῥʼ ἴμεναι μεθʼ ὕας, λίπε δʼ ἕρκεά τε μέγαρόν τε.</l>
<l>
<milestone unit="para" ed="P"/>μνηστῆρες δʼ ἀκάχοντο κατήφησάν τʼ ἐνὶ θυμῷ,</l>
<l>ἐκ δʼ ἦλθον μεγάροιο παρὲκ μέγα τειχίον αὐλῆς,</l>
<l>αὐτοῦ δὲ προπάροιθε θυράων ἑδριόωντο.</l>
<l n="345">τοῖσιν δʼ Εὐρύμαχος,  Πολύβου πάϊς, ἦρχʼ ἀγορεύειν·</l>
<q direct="unspecified">
<l>
<milestone unit="para" ed="P"/>ὦ φίλοι, ἦ μέγα ἔργον ὑπερφιάλως τετέλεσται</l>
<l>Τηλεμάχῳ ὁδὸς ἥδε· φάμεν δέ οἱ οὐ τελέεσθαι.</l>
<l>ἀλλʼ ἄγε νῆα μέλαιναν ἐρύσσομεν ἥ τις ἀρίστη,</l>
<l>ἐς δʼ ἐρέτας ἁλιῆας ἀγείρομεν, οἵ κε τάχιστα</l>
<l n="350">κείνοις ἀγγείλωσι θοῶς οἶκόνδε νέεσθαι.</l>
</q>
<milestone n="351" unit="card" ed="p"/>
<l>
<milestone unit="para" ed="P"/>οὔ πω πᾶν εἴρηθʼ, ὅτʼ ἄρʼ Ἀμφίνομος ἴδε νῆα,</l>
<l>στρεφθεὶς ἐκ χώρης, λιμένος πολυβενθέος ἐντός,</l>
<l>ἱστία τε στέλλοντας ἐρετμά τε χερσὶν ἔχοντας.</l>
<l>ἡδὺ δʼ ἄρʼ ἐκγελάσας μετεφώνεεν οἷς ἑτάροισι·</l>
<q direct="unspecified">
<l n="355">
<milestone unit="para" ed="P"/>μή τινʼ ἔτʼ ἀγγελίην ὀτρύνομεν· οἵδε γὰρ ἔνδον.</l>
<l>ἤ τίς σφιν τόδʼ ἔειπε θεῶν, ἢ εἴσιδον αὐτοὶ</l>
<l>νῆα παρερχομένην, τὴν δʼ οὐκ ἐδύναντο κιχῆναι.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἀνστάντες ἔβαν ἐπὶ θῖνα θαλάσσης,</l>
<l>αἶψα δὲ νῆα μέλαιναν ἐπʼ ἠπείροιο ἔρυσσαν,</l>
<l n="360">τεύχεα δέ σφʼ ἀπένεικαν ὑπέρθυμοι θεράποντες.</l>
<l>αὐτοὶ δʼ εἰς ἀγορὴν κίον ἀθρόοι, οὐδέ τινʼ ἄλλον</l>
<l>εἴων οὔτε νέων μεταΐζειν οὔτε γερόντων.</l>
<l>τοῖσιν δʼ Ἀντίνοος μετέφη, Εὐπείθεος υἱός·</l>
<q direct="unspecified">
<l>
<milestone unit="para" ed="P"/>ὢ πόποι, ὡς τόνδʼ ἄνδρα θεοὶ κακότητος ἔλυσαν.</l>
<l n="365">ἤματα μὲν σκοποὶ ἷζον ἐπʼ ἄκριας ἠνεμοέσσας</l>
<l>αἰὲν ἐπασσύτεροι· ἅμα δʼ ἠελίῳ καταδύντι</l>
<l>οὔ ποτʼ ἐπʼ ἠπείρου νύκτʼ ἄσαμεν, ἀλλʼ ἐνὶ πόντῳ</l>
<l>νηῒ θοῇ πλείοντες ἐμίμνομεν Ἠῶ δῖαν,</l>
<l>Τηλέμαχον λοχόωντες, ἵνα φθίσωμεν ἑλόντες</l>
<l n="370">αὐτόν· τὸν δʼ ἄρα τῆος ἀπήγαγεν οἴκαδε δαίμων,</l>
<l>ἡμεῖς δʼ ἐνθάδε οἱ φραζώμεθα λυγρὸν ὄλεθρον</l>
<l>Τηλεμάχῳ, μηδʼ ἧμας ὑπεκφύγοι· οὐ γὰρ ὀΐω</l>
<l>τούτου γε ζώοντος ἀνύσσεσθαι τάδε ἔργα.</l>
<l>αὐτὸς μὲν γὰρ ἐπιστήμων βουλῇ τε νόῳ τε,</l>
<l n="375">λαοὶ δʼ οὐκέτι πάμπαν ἐφʼ ἡμῖν ἦρα φέρουσιν.</l>
<l>ἀλλʼ ἄγετε, πρὶν κεῖνον ὁμηγυρίσασθαι Ἀχαιοὺς</l>
<l>εἰς ἀγορήν—οὐ γάρ τι μεθησέμεναί μιν ὀΐω,</l>
<l>ἀλλʼ ἀπομηνίσει, ἐρέει δʼ ἐν πᾶσιν ἀναστὰς</l>
<l>οὕνεκά οἱ φόνον αἰπὺν ἐράπτομεν οὐδʼ ἐκίχημεν·</l>
<l n="380">οἱ δʼ οὐκ αἰνήσουσιν ἀκούοντες κακὰ ἔργα·</l>
<l>μή τι κακὸν ῥέξωσι καὶ ἡμέας ἐξελάσωσι</l>
<l>γαίης ἡμετέρης, ἄλλων δʼ ἀφικώμεθα δῆμον·</l>
<l>ἀλλὰ φθέωμεν ἑλόντες ἐπʼ ἀγροῦ νόσφι πόληος</l>
<l>ἢ ἐν ὁδῷ· βίοτον δʼ αὐτοὶ καὶ κτήματʼ ἔχωμεν,</l>
<l n="385">δασσάμενοι κατὰ μοῖραν ἐφʼ ἡμέας,  οἰκία δʼ αὖτε</l>
<l>κείνου μητέρι δοῖμεν ἔχειν ἠδʼ ὅστις ὀπυίοι.</l>
<l>εἰ δʼ ὑμῖν ὅδε μῦθος ἀφανδάνει, ἀλλὰ βόλεσθε</l>
<l>αὐτόν τε ζώειν καὶ ἔχειν πατρώϊα πάντα,</l>
<l>μή οἱ χρήματʼ ἔπειτα ἅλις θυμηδέʼ ἔδωμεν</l>
<l n="390">ἐνθάδʼ ἀγειρόμενοι,  ἀλλʼ ἐκ μεγάροιο ἕκαστος</l>
<l>μνάσθω ἐέδνοισιν διζήμενος· ἡ δέ κʼ ἔπειτα</l>
<l>γήμαιθʼ ὅς κε πλεῖστα πόροι καὶ μόρσιμος ἔλθοι.</l>
</q>
<milestone n="393" unit="card" ed="p"/>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ.</l>
<l>τοῖσιν δʼ Ἀμφίνομος ἀγορήσατο καὶ μετέειπε,</l>
<l n="395">Νίσου φαίδιμος υἱός,  Ἀρητιάδαο ἄνακτος,</l>
<l>ὅς ῥʼ ἐκ Δουλιχίου πολυπύρου, ποιήεντος,</l>
<l>ἡγεῖτο μνηστῆρσι, μάλιστα δὲ Πηνελοπείῃ</l>
<l>ἥνδανε μύθοισι· φρεσὶ γὰρ κέχρητʼ ἀγαθῇσιν·</l>
<l>ὅ σφιν ἐϋφρονέων ἀγορήσατο καὶ μετέειπεν·</l>
<q direct="unspecified">
<l n="400">
<milestone unit="para" ed="P"/>ὦ φίλοι,  οὐκ ἂν ἐγώ γε κατακτείνειν ἐθέλοιμι</l>
<l>Τηλέμαχον· δεινὸν δὲ γένος βασιλήϊόν ἐστιν</l>
<l>κτείνειν· ἀλλὰ πρῶτα θεῶν εἰρώμεθα βουλάς.</l>
<l>εἰ μέν κʼ αἰνήσωσι Διὸς μεγάλοιο θέμιστες,</l>
<l>αὐτός τε κτενέω τούς τʼ ἄλλους πάντας ἀνώξω·</l>
<l n="405">εἰ δέ κʼ ἀποτρωπῶσι θεοί,  παύσασθαι ἄνωγα.</l>
</q>
<l>
<milestone unit="para" ed="P"/>ὣς ἔφατʼ Ἀμφίνομος, τοῖσιν δʼ ἐπιήνδανε μῦθος.</l>
<l>αὐτίκʼ ἔπειτʼ ἀνστάντες ἔβαν δόμον εἰς Ὀδυσῆος,</l>
<l>ἐλθόντες δὲ καθῖζον ἐπὶ ξεστοῖσι θρόνοισιν.</l>
<l>
<milestone unit="para" ed="P"/>ἡ δʼ αὖτʼ ἄλλʼ ἐνόησε περίφρων Πηνελόπεια,</l>
<l n="410">μνηστήρεσσι φανῆναι ὑπέρβιον ὕβριν ἔχουσι.</l>
<l>πεύθετο γὰρ οὗ παιδὸς ἐνὶ μεγάροισιν ὄλεθρον·</l>
<l>κῆρυξ γὰρ οἱ ἔειπε Μέδων, ὃς ἐπεύθετο βουλάς.</l>
<l>βῆ δʼ ἰέναι μέγαρόνδε σὺν ἀμφιπόλοισι γυναιξίν.</l>
<l>ἀλλʼ ὅτε δὴ μνηστῆρας ἀφίκετο δῖα γυναικῶν,</l>
<l n="415">στῆ ῥα παρὰ σταθμὸν τέγεος πύκα ποιητοῖο,</l>
<l>ἄντα παρειάων σχομένη λιπαρὰ κρήδεμνα,</l>
<l>Ἀντίνοον δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>Ἀντίνοʼ, ὕβριν ἔχων, κακομήχανε, καὶ δέ σέ φασιν</l>
<l>ἐν δήμῳ Ἰθάκης μεθʼ ὁμήλικας ἔμμεν ἄριστον</l>
<l n="420">βουλῇ καὶ μύθοισι· σὺ δʼ οὐκ ἄρα τοῖος ἔησθα.</l>
<l>μάργε, τίη δὲ σὺ Τηλεμάχῳ θάνατόν τε μόρον τε</l>
<l>ῥάπτεις, οὐδʼ ἱκέτας ἐμπάζεαι, οἷσιν ἄρα Ζεὺς</l>
<l>μάρτυρος; οὐδʼ ὁσίη κακὰ ῥάπτειν ἀλλήλοισιν.</l>
<l>ἦ οὐκ οἶσθʼ ὅτε δεῦρο πατὴρ τεὸς ἵκετο φεύγων,</l>
<l n="425">δῆμον ὑποδείσας;  δὴ γὰρ κεχολώατο λίην,</l>
<l>οὕνεκα ληϊστῆρσιν ἐπισπόμενος Ταφίοισιν</l>
<l>ἤκαχε Θεσπρωτούς· οἱ δʼ ἡμῖν ἄρθμιοι ἦσαν·</l>
<l>τόν ῥʼ ἔθελον φθῖσαι καὶ ἀπορραῖσαι φίλον ἦτορ</l>
<l>ἠδὲ κατὰ ζωὴν φαγέειν μενοεικέα πολλήν·</l>
<l n="430">ἀλλʼ Ὀδυσεὺς κατέρυκε καὶ ἔσχεθεν ἱεμένους περ.</l>
<l>τοῦ νῦν οἶκον ἄτιμον ἔδεις, μνάᾳ δὲ γυναῖκα</l>
<l>παῖδά τʼ ἀποκτείνεις, ἐμὲ δὲ μεγάλως ἀκαχίζεις·</l>
<l>ἀλλά σε παύσασθαι κέλομαι καὶ ἀνωγέμεν ἄλλους.</l>
</q>
<milestone n="434" unit="card" ed="p"/>
<l>
<milestone unit="para" ed="P"/>τὴν δʼ αὖτʼ Εὐρύμαχος, Πολύβου πάϊς, ἀντίον ηὔδα·</l>
<q direct="unspecified">
<l n="435">κούρη Ἰκαρίοιο,  περίφρον Πηνελόπεια,</l>
<l>θάρσει· μή τοι ταῦτα μετὰ φρεσὶ σῇσι μελόντων.</l>
<l>οὐκ ἔσθʼ οὗτος ἀνὴρ οὐδʼ ἔσσεται οὐδὲ γένηται,</l>
<l>ὅς κεν Τηλεμάχῳ σῷ υἱέϊ χεῖρας ἐποίσει</l>
<l>ζώοντός γʼ ἐμέθεν καὶ ἐπὶ χθονὶ δερκομένοιο.</l>
<l n="440">ὧδε γὰρ ἐξερέω,  καὶ μὴν τετελεσμένον ἔσται·</l>
<l>αἶψά οἱ αἷμα κελαινὸν ἐρωήσει περὶ δουρὶ</l>
<l>ἡμετέρῳ, ἐπεὶ ἦ καὶ ἐμὲ πτολίπορθος Ὀδυσσεὺς</l>
<l>πολλάκι γούνασιν οἷσιν ἐφεσσάμενος κρέας ὀπτὸν</l>
<l>ἐν χείρεσσιν ἔθηκεν, ἐπέσχε τε οἶνον ἐρυθρόν.</l>
<l n="445">τῷ μοι Τηλέμαχος πάντων πολὺ φίλτατός ἐστιν</l>
<l>ἀνδρῶν, οὐδέ τί μιν θάνατον τρομέεσθαι ἄνωγα</l>
<l>ἔκ γε μνηστήρων· θεόθεν δʼ οὐκ ἔστʼ ἀλέασθαι.</l>
</q>
<l>
<milestone unit="para" ed="P"/>ὣς φάτο θαρσύνων, τῷ δʼ ἤρτυεν αὐτὸς ὄλεθρον.</l>
<l>ἡ μὲν ἄρʼ εἰσαναβᾶσʼ ὑπερώϊα σιγαλόεντα</l>
<l n="450">κλαῖεν ἔπειτʼ Ὀδυσῆα,  φίλον πόσιν, ὄφρα οἱ ὕπνον</l>
<l>ἡδὺν ἐπὶ βλεφάροισι βάλε γλαυκῶπις Ἀθήνη.</l>
<l>
<milestone unit="para" ed="P"/>ἑσπέριος δʼ Ὀδυσῆϊ καὶ υἱέϊ δῖος ὑφορβὸς</l>
<l>ἤλυθεν· οἱ δʼ ἄρα δόρπον ἐπισταδὸν ὡπλίζοντο,</l>
<l>σῦν ἱερεύσαντες ἐνιαύσιον. αὐτὰρ Ἀθήνη,</l>
<l n="455">ἄγχι παρισταμένη,  Λαερτιάδην Ὀδυσῆα</l>
<l>ῥάβδῳ πεπληγυῖα πάλιν ποίησε γέροντα,</l>
<l>λυγρὰ δὲ εἵματα ἕσσε περὶ χροΐ, μή ἑ συβώτης</l>
<l>γνοίη ἐσάντα ἰδὼν καὶ ἐχέφρονι Πηνελοπείῃ</l>
<l>ἔλθοι ἀπαγγέλλων μηδὲ φρεσὶν εἰρύσσαιτο.</l>
<l n="460">τὸν καὶ Τηλέμαχος πρότερος πρὸς μῦθον ἔειπεν·</l>
<q direct="unspecified">
<l>ἦλθες, δῖʼ Εὔμαιε. τί δὴ κλέος ἔστʼ ἀνὰ ἄστυ;</l>
<l>ἦ ῥʼ ἤδη μνηστῆρες ἀγήνορες ἔνδον ἔασιν</l>
<l>ἐκ λόχου, ἦ ἔτι μʼ αὖτʼ εἰρύαται οἴκαδʼ ἰόντα;</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l n="465">οὐκ ἔμελέν μοι ταῦτα μεταλλῆσαι καὶ ἐρέσθαι</l>
<l>ἄστυ καταβλώσκοντα· τάχιστά με θυμὸς ἀνώγει</l>
<l>ἀγγελίην εἰπόντα πάλιν δεῦρʼ ἀπονέεσθαι.</l>
<l>ὡμήρησε δέ μοι παρʼ ἑταίρων ἄγγελος ὠκύς,</l>
<l>κῆρυξ, ὃς δὴ πρῶτος ἔπος σῇ μητρὶ ἔειπεν.</l>
<l n="470">ἄλλο δέ τοι τό γε οἶδα· τὸ γὰρ ἴδον ὀφθαλμοῖσιν.</l>
<l>ἤδη ὑπὲρ πόλιος, ὅθι θʼ Ἕρμαιος λόφος ἐστίν,</l>
<l>ἦα κιών, ὅτε νῆα θοὴν ἰδόμην κατιοῦσαν</l>
<l>ἐς λιμένʼ ἡμέτερον· πολλοὶ δʼ ἔσαν ἄνδρες ἐν αὐτῇ,</l>
<l>βεβρίθει δὲ σάκεσσι καὶ ἔγχεσιν ἀμφιγύοισι·</l>
<l n="475">καὶ σφέας ὠΐσθην τοὺς ἔμμεναι, οὐδέ τι οἶδα.</l>
</q>
<l>
<milestone unit="para" ed="P"/>ὣς φάτο, μείδησεν δʼ ἱερὴ ἲς Τηλεμάχοιο</l>
<l>ἐς πατέρʼ ὀφθαλμοῖσιν ἰδών, ἀλέεινε δʼ ὑφορβόν.</l>
<l>
<milestone unit="para" ed="P"/>οἱ δʼ ἐπεὶ οὖν παύσαντο πόνου τετύκοντό τε δαῖτα,</l>
<l>δαίνυντʼ, οὐδέ τι θυμὸς ἐδεύετο δαιτὸς ἐΐσης.</l>
<l n="480">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>κοίτου τε μνήσαντο καὶ ὕπνου δῶρον ἕλοντο.</l>
</div1>
<div1 n="17" type="Book">
<milestone n="1" unit="card" ed="p"/>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>δὴ τότʼ ἔπειθʼ ὑπὸ ποσσὶν ἐδήσατο καλὰ πέδιλα</l>
<l>Τηλέμαχος, φίλος υἱὸς Ὀδυσσῆος θείοιο,</l>
<l>εἵλετο δʼ ἄλκιμον ἔγχος, ὅ οἱ παλάμηφιν ἀρήρει,</l>
<l n="5">ἄστυδε ἱέμενος,  καὶ ἑὸν προσέειπε συβώτην·</l>
<q direct="unspecified">
<l>
<milestone unit="para" ed="P"/>ἄττʼ, ἦ τοι μὲν ἐγὼν εἶμʼ ἐς πόλιν, ὄφρα με μήτηρ</l>
<l>ὄψεται· οὐ γάρ μιν πρόσθεν παύσεσθαι ὀΐω</l>
<l>κλαυθμοῦ τε στυγεροῖο γόοιό τε δακρυόεντος,</l>
<l>πρίν γʼ αὐτόν με ἴδηται· ἀτὰρ σοί γʼ ὧδʼ ἐπιτέλλω.</l>
<l n="10">τὸν ξεῖνον δύστηνον ἄγʼ ἐς πόλιν,  ὄφρʼ ἂν ἐκεῖθι</l>
<l>δαῖτα πτωχεύῃ· δώσει δέ οἱ ὅς κʼ ἐθέλῃσι</l>
<l>πύρνον καὶ κοτύλην· ἐμὲ δʼ οὔ πως ἔστιν ἅπαντας</l>
<l>ἀνθρώπους ἀνέχεσθαι, ἔχοντά περ ἄλγεα θυμῷ·</l>
<l>ὁ ξεῖνος δʼ εἴ περ μάλα μηνίει, ἄλγιον αὐτῷ</l>
<l n="15">ἔσσεται· ἦ γὰρ ἐμοὶ φίλʼ ἀληθέα μυθήσασθαι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ φίλος, οὐδέ τοι αὐτὸς ἐρύκεσθαι μενεαίνω·</l>
<l>πτωχῷ βέλτερόν ἐστι κατὰ πτόλιν ἠὲ κατʼ ἀγροὺς</l>
<l>δαῖτα πτωχεύειν· δώσει δέ μοι ὅς κʼ ἐθέλῃσιν.</l>
<l n="20">οὐ γὰρ ἐπὶ σταθμοῖσι μένειν ἔτι τηλίκος εἰμί,</l>
<l>ὥστʼ ἐπιτειλαμένῳ σημάντορι πάντα πιθέσθαι.</l>
<l>ἀλλʼ ἔρχευ· ἐμὲ δʼ ἄξει ἀνὴρ ὅδε, τὸν σὺ κελεύεις,</l>
<l>αὐτίκʼ ἐπεί κε πυρὸς θερέω ἀλέη τε γένηται.</l>
<l>αἰνῶς γὰρ τάδε εἵματʼ ἔχω κακά· μή με δαμάσσῃ</l>
<l n="25">στίβη ὑπηοίη· ἕκαθεν δέ τε ἄστυ φάτʼ εἶναι.</l>
</q>
<l>
<milestone unit="para" ed="P"/>ὣς φάτο, Τηλέμαχος δὲ διὰ σταθμοῖο βεβήκει,</l>
<l>κραιπνὰ ποσὶ προβιβάς, κακὰ δὲ μνηστῆρσι φύτευεν.</l>
<l>αὐτὰρ ἐπεί ῥʼ ἵκανε δόμους εὖ ναιετάοντας,</l>
<l>ἔγχος μέν ῥʼ ἔστησε φέρων πρὸς κίονα μακρήν,</l>
<l n="30">αὐτὸς δʼ εἴσω ἴεν καὶ ὑπέρβη λάϊνον οὐδόν.</l>
<l>
<milestone unit="para" ed="P"/>τὸν δὲ πολὺ πρώτη εἶδε τροφὸς Εὐρύκλεια,</l>
<l>κώεα καστορνῦσα θρόνοις ἔνι δαιδαλέοισι,</l>
<l>δακρύσασα δʼ ἔπειτʼ ἰθὺς κίεν· ἀμφὶ δʼ ἄρʼ ἄλλαι</l>
<l>δμῳαὶ Ὀδυσσῆος ταλασίφρονος ἠγερέθοντο,</l>
<l n="35">καὶ κύνεον ἀγαπαζόμεναι κεφαλήν τε καὶ ὤμους.</l>
<l>
<milestone unit="para" ed="P"/>ἡ δʼ ἴεν ἐκ θαλάμοιο περίφρων Πηνελόπεια,</l>
<l>Ἀρτέμιδι ἰκέλη ἠὲ χρυσέῃ Ἀφροδίτῃ,</l>
<l>ἀμφὶ δὲ παιδὶ φίλῳ βάλε πήχεε δακρύσασα,</l>
<l>κύσσε δέ μιν κεφαλήν τε καὶ ἄμφω φάεα καλά,</l>
<l n="40">καί ῥʼ ὀλοφυρομένη ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἦλθες, Τηλέμαχε, γλυκερὸν φάος. οὔ σʼ ἔτʼ ἐγώ γε</l>
<l>ὄψεσθαι ἐφάμην, ἐπεὶ ᾤχεο νηῒ Πύλονδε</l>
<l>λάθρη, ἐμεῦ ἀέκητι, φίλου μετὰ πατρὸς ἀκουήν.</l>
<l>ἀλλʼ ἄγε μοι κατάλεξον ὅπως ἤντησας ὀπωπῆς.</l>
</q>
<milestone n="45" unit="card" ed="p"/>
<l n="45">τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>μῆτερ ἐμή, μή μοι γόον ὄρνυθι μηδέ μοι ἦτορ</l>
<l>ἐν στήθεσσιν ὄρινε φυγόντι περ αἰπὺν ὄλεθρον·</l>
<l>ἀλλʼ ὑδρηναμένη, καθαρὰ χροῒ εἵμαθʼ ἑλοῦσα,</l>
<l>εἰς ὑπερῷʼ ἀναβᾶσα σὺν ἀμφιπόλοισι γυναιξὶν</l>
<l n="50">εὔχεο πᾶσι θεοῖσι τεληέσσας ἑκατόμβας</l>
<l>ῥέξειν, αἴ κέ ποθι Ζεὺς ἄντιτα ἔργα τελέσσῃ.</l>
<l>αὐτὰρ ἐγὼν ἀγορὴν ἐσελεύσομαι, ὄφρα καλέσσω</l>
<l>ξεῖνον, ὅτις μοι κεῖθεν ἅμʼ ἕσπετο δεῦρο κιόντι.</l>
<l>τὸν μὲν ἐγὼ προὔπεμψα σὺν ἀντιθέοις ἑτάροισι,</l>
<l n="55">Πείραιον δέ μιν ἠνώγεα προτὶ οἶκον ἄγοντα</l>
<l>ἐνδυκέως φιλέειν καὶ τιέμεν, εἰς ὅ κεν ἔλθω.</l>
</q>
<l>
<milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος.</l>
<l>ἡ δʼ ὑδρηναμένη, καθαρὰ χροῒ εἵμαθʼ ἑλοῦσα,</l>
<l>εὔχετο πᾶσι θεοῖσι τεληέσσας ἑκατόμβας</l>
<l n="60">ῥέξειν,  αἴ κέ ποθι Ζεὺς ἄντιτα ἔργα τελέσσῃ.</l>
<l>
<milestone unit="para" ed="P"/>Τηλέμαχος δʼ ἄρʼ ἔπειτα διὲκ μεγάροιο βεβήκει</l>
<l>ἔγχος ἔχων· ἅμα τῷ γε δύω κύνες  ἀργοὶ ἕποντο.</l>
<l>θεσπεσίην δʼ ἄρα τῷ γε χάριν κατέχευεν Ἀθήνη·</l>
<l>τὸν δʼ ἄρα πάντες λαοὶ ἐπερχόμενον θηεῦντο.</l>
<l n="65">ἀμφὶ δέ μιν μνηστῆρες ἀγήνορες ἠγερέθοντο</l>
<l>ἔσθλʼ ἀγορεύοντες, κακὰ δὲ φρεσὶ βυσσοδόμευον.</l>
<l>αὐτὰρ ὁ τῶν μὲν ἔπειτα ἀλεύατο πουλὺν ὅμιλον,</l>
<l>ἀλλʼ ἵνα Μέντωρ ἧστο καὶ Ἄντιφος ἠδʼ Ἁλιθέρσης,</l>
<l>οἵ τε οἱ ἐξ ἀρχῆς πατρώϊοι ἦσαν ἑταῖροι,</l>
<l n="70">ἔνθα καθέζετʼ ἰών· τοὶ δʼ ἐξερέεινον ἕκαστα.</l>
<l>τοῖσι δὲ Πείραιος δουρικλυτὸς ἐγγύθεν ἦλθεν</l>
<l>ξεῖνον ἄγων ἀγορήνδε διὰ πτόλιν· οὐδʼ ἄρʼ ἔτι δὴν</l>
<l>Τηλέμαχος ξείνοιο ἑκὰς τράπετʼ, ἀλλὰ παρέστη.</l>
<l>τὸν καὶ Πείραιος πρότερος πρὸς μῦθον ἔειπε·</l>
<q direct="unspecified">
<l n="75">
<milestone unit="para" ed="P"/>Τηλέμαχʼ, αἶψʼ ὄτρυνον ἐμὸν ποτὶ δῶμα γυναῖκας,</l>
<l>ὥς τοι δῶρʼ ἀποπέμψω,  ἅ τοι Μενέλαος ἔδωκε.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>Πείραιʼ, οὐ γάρ τʼ ἴδμεν ὅπως ἔσται τάδε ἔργα.</l>
<l>εἴ κεν ἐμὲ μνηστῆρες ἀγήνορες ἐν μεγάροισι</l>
<l n="80">λάθρη κτείναντες πατρώϊα πάντα δάσωνται,</l>
<l>αὐτὸν ἔχοντά σε βούλομʼ ἐπαυρέμεν, ἤ τινα τῶνδε·</l>
<l>εἰ δέ κʼ ἐγὼ τούτοισι φόνον καὶ κῆρα φυτεύσω,</l>
<l>δὴ τότε μοι χαίροντι φέρειν πρὸς δώματα χαίρων.</l>
</q>
<milestone n="84" unit="card" ed="p"/>
<l>
<milestone unit="para" ed="P"/>ὣς εἰπὼν ξεῖνον ταλαπείριον ἦγεν ἐς οἶκον.</l>
<l n="85">αὐτὰρ ἐπεί ῥʼ ἵκοντο δόμους εὖ ναιετάοντας,</l>
<l>χλαίνας μὲν κατέθεντο κατὰ κλισμούς τε θρόνους τε,</l>
<l>ἐς δʼ ἀσαμίνθους βάντες ἐϋξέστας λούσαντο.</l>
<l>τοὺς δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
<l>ἀμφὶ δʼ ἄρα χλαίνας οὔλας βάλον ἠδὲ χιτῶνας,</l>
<l n="90">ἔκ ῥʼ ἀσαμίνθων βάντες ἐπὶ κλισμοῖσι καθῖζον.</l>
<l>χέρνιβα δʼ ἀμφίπολος προχόῳ ἐπέχευε φέρουσα</l>
<l>καλῇ χρυσείῃ, ὑπὲρ ἀργυρέοιο λέβητος,</l>
<l>νίψασθαι· παρὰ δὲ ξεστὴν ἐτάνυσσε τράπεζαν.</l>
<l>σῖτον δʼ αἰδοίη ταμίη παρέθηκε φέρουσα,</l>
<l n="95">εἴδατα πόλλʼ ἐπιθεῖσα,  χαριζομένη παρεόντων.</l>
<l>μήτηρ δʼ ἀντίον ἷζε παρὰ σταθμὸν μεγάροιο</l>
<l>κλισμῷ κεκλιμένη, λέπτʼ ἠλάκατα στρωφῶσα.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον,</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l n="100">τοῖσι δὲ μύθων ἦρχε περίφρων Πηνελόπεια·</l>
<q direct="unspecified">
<l>
<milestone unit="para" ed="P"/>Τηλέμαχʼ, ἦ τοι ἐγὼν ὑπερώϊον εἰσαναβᾶσα</l>
<l>λέξομαι εἰς εὐνήν, ἥ μοι στονόεσσα τέτυκται,</l>
<l>αἰεὶ δάκρυσʼ ἐμοῖσι πεφυρμένη, ἐξ οὗ Ὀδυσσεὺς</l>
<l>ᾤχεθʼ ἅμʼ Ἀτρεΐδῃσιν ἐς Ἴλιον· οὐδέ μοι ἔτλης,</l>
<l n="105">πρὶν ἐλθεῖν μνηστῆρας ἀγήνορας ἐς τόδε δῶμα,</l>
<l>νόστον σοῦ πατρὸς σάφα εἰπέμεν, εἴ που ἄκουσας.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>τοιγὰρ ἐγώ τοι, μῆτερ, ἀληθείην καταλέξω.</l>
<l>ᾠχόμεθʼ ἔς τε Πύλον καὶ Νέστορα, ποιμένα λαῶν·</l>
<l n="110">δεξάμενος δέ με κεῖνος ἐν ὑψηλοῖσι δόμοισιν</l>
<l>ἐνδυκέως ἐφίλει, ὡς εἴ τε πατὴρ ἑὸν υἱὸν</l>
<l>ἐλθόντα χρόνιον νέον ἄλλοθεν· ὣς ἐμὲ κεῖνος</l>
<l>ἐνδυκέως ἐκόμιζε σὺν υἱάσι κυδαλίμοισιν.</l>
<l>αὐτὰρ Ὀδυσσῆος ταλασίφρονος οὔ ποτʼ ἔφασκεν,</l>
<l n="115">ζωοῦ οὐδὲ θανόντος,  ἐπιχθονίων τευ ἀκοῦσαι·</l>
<l>ἀλλά μʼ ἐς Ἀτρεΐδην, δουρικλειτὸν Μενέλαον,</l>
<l>ἵπποισι προὔπεμψε καὶ ἅρμασι κολλητοῖσιν.</l>
<l>ἔνθʼ ἴδον Ἀργείην Ἑλένην, ἧς εἵνεκα πολλὰ</l>
<l>Ἀργεῖοι Τρῶές τε θεῶν ἰότητι μόγησαν.</l>
<milestone n="120" unit="card" ed="p"/>
<l n="120">εἴρετο δʼ αὐτίκʼ ἔπειτα βοὴν ἀγαθὸς Μενέλαος</l>
<l>ὅττευ χρηΐζων ἱκόμην Λακεδαίμονα δῖαν·</l>
<l>αὐτὰρ ἐγὼ τῷ πᾶσαν ἀληθείην κατέλεξα·</l>
<l>καὶ τότε δή με ἔπεσσιν ἀμειβόμενος προσέειπεν·</l>
<q direct="unspecified">
<l>
<milestone unit="para" ed="P"/>ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</l>
<l n="125">ἤθελον εὐνηθῆναι,  ἀνάλκιδες αὐτοὶ ἐόντες.</l>
<l>ὡς δʼ ὁπότʼ ἐν ξυλόχῳ ἔλαφος κρατεροῖο λέοντος</l>
<l>νεβροὺς κοιμήσασα νεηγενέας γαλαθηνοὺς</l>
<l>κνημοὺς ἐξερέῃσι καὶ ἄγκεα ποιήεντα</l>
<l>βοσκομένη, ὁ δʼ ἔπειτα ἑὴν εἰσήλυθεν εὐνήν,</l>
<l n="130">ἀμφοτέροισι δὲ τοῖσιν ἀεικέα πότμον ἐφῆκεν,</l>
<l>ὣς Ὀδυσεὺς κείνοισιν ἀεικέα πότμον ἐφήσει.</l>
<l>αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
<l>τοῖος ἐὼν οἷός ποτʼ ἐϋκτιμένῃ ἐνὶ Λέσβῳ</l>
<l>ἐξ ἔριδος Φιλομηλεΐδῃ ἐπάλαισεν ἀναστάς,</l>
<l n="135">κὰδ δʼ ἔβαλε κρατερῶς,  κεχάροντο δὲ πάντες Ἀχαιοί,</l>
<l>τοῖος ἐὼν μνηστῆρσιν ὁμιλήσειεν Ὀδυσσεύς·</l>
<l>πάντες κʼ ὠκύμοροί τε γενοίατο πικρόγαμοί τε.</l>
<l>ταῦτα δʼ ἅ μʼ εἰρωτᾷς καὶ λίσσεαι, οὐκ ἂν ἐγώ γε</l>
<l>ἄλλα παρὲξ εἴποιμι παρακλιδὸν οὐδʼ ἀπατήσω,</l>
<l n="140">ἀλλὰ τὰ μέν μοι ἔειπε γέρων ἅλιος νημερτής,</l>
<l>τῶν οὐδέν τοι ἐγὼ κρύψω ἔπος οὐδʼ ἐπικεύσω.</l>
<l>φῆ μιν ὅ γʼ ἐν νήσῳ ἰδέειν κρατέρʼ ἄλγεʼ ἔχοντα,</l>
<l>νύμφης ἐν μεγάροισι Καλυψοῦς, ἥ μιν ἀνάγκῃ</l>
<l>ἴσχει· ὁ δʼ οὐ δύναται ἣν πατρίδα γαῖαν ἱκέσθαι.</l>
<l n="145">οὐ γάρ οἱ πάρα νῆες ἐπήρετμοι καὶ ἑταῖροι,</l>
<l>οἵ κέν μιν πέμποιεν ἐπʼ εὐρέα νῶτα θαλάσσης</l>
</q>
<l>
<milestone unit="para" ed="P"/>ὣς ἔφατʼ Ἀτρεΐδης, δουρικλειτὸς Μενέλαος.</l>
<l>ταῦτα τελευτήσας νεόμην· ἔδοσαν δέ μοι οὖρον</l>
<l>ἀθάνατοι, τοί μʼ ὦκα φίλην ἐς πατρίδʼ ἔπεμψαν.</l>
</q>
<l n="150">
<milestone unit="para" ed="P"/>ὣς φάτο,  τῇ δʼ ἄρα θυμὸν ἐνὶ στήθεσσιν ὄρινε.</l>
<l>τοῖσι δὲ καὶ μετέειπε Θεοκλύμενος θεοειδής·</l>
<q direct="unspecified">
<l>
<milestone unit="para" ed="P"/>ὦ γύναι αἰδοίη Λαερτιάδεω Ὀδυσῆος,</l>
<l>ἦ τοι ὅ γʼ οὐ σάφα οἶδεν, ἐμεῖο δὲ σύνθεο μῦθον·</l>
<l>ἀτρεκέως γάρ σοι μαντεύσομαι οὐδʼ ἐπικεύσω·</l>
<l n="155">ἴστω νῦν Ζεὺς πρῶτα θεῶν,  ξενίη τε τράπεζα</l>
<l>ἱστίη τʼ Ὀδυσῆος ἀμύμονος, ἣν ἀφικάνω,</l>
<l>ὡς ἦ τοι Ὀδυσεὺς ἤδη ἐν πατρίδι γαίῃ,</l>
<l>ἥμενος ἢ ἕρπων, τάδε πευθόμενος κακὰ ἔργα,</l>
<l>ἔστιν, ἀτὰρ μνηστῆρσι κακὸν πάντεσσι φυτεύει·</l>
<l n="160">τοῖον ἐγὼν οἰωνὸν ἐϋσσέλμου ἐπὶ νηὸς</l>
<l>ἥμενος ἐφρασάμην καὶ Τηλεμάχῳ ἐγεγώνευν.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>αἲ γὰρ τοῦτο, ξεῖνε, ἔπος τετελεσμένον εἴη·</l>
<l>τῷ κε τάχα γνοίης φιλότητά τε πολλά τε δῶρα</l>
<l n="165">ἐξ ἐμεῦ,  ὡς ἄν τίς σε συναντόμενος μακαρίζοι.</l>
</q>
<milestone n="166" unit="card" ed="p"/>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>μνηστῆρες δὲ πάροιθεν Ὀδυσσῆος μεγάροιο</l>
<l>δίσκοισιν τέρποντο καὶ αἰγανέῃσιν ἱέντες,</l>
<l>ἐν τυκτῷ δαπέδῳ, ὅθι περ πάρος ὕβριν ἔχοντες.</l>
<l n="170">ἀλλʼ ὅτε δὴ δείπνηστος ἔην καὶ ἐπήλυθε μῆλα</l>
<l>πάντοθεν ἐξ ἀγρῶν, οἱ δʼ ἤγαγον οἳ τὸ πάρος περ,</l>
<l>καὶ τότε δή σφιν ἔειπε Μέδων· ὃς γάρ ῥα μάλιστα</l>
<l>ἥνδανε κηρύκων, καὶ σφιν παρεγίγνετο δαιτί·</l>
<q direct="unspecified">
<l>
<milestone unit="para" ed="P"/>κοῦροι, ἐπεὶ δὴ πάντες ἐτέρφθητε φρένʼ ἀέθλοις,</l>
<l n="175">ἔρχεσθε πρὸς δώμαθʼ,  ἵνʼ ἐντυνώμεθα δαῖτα·</l>
<l>οὐ μὲν γάρ τι χέρειον ἐν ὥρῃ δεῖπνον ἑλέσθαι.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἀνστάντες ἔβαν πείθοντό τε μύθῳ.</l>
<l>αὐτὰρ ἐπεί ῥʼ ἵκοντο δόμους εὖ ναιετάοντας,</l>
<l>χλαίνας μὲν κατέθεντο κατὰ κλισμούς τε θρόνους τε,</l>
<l n="180">οἱ δʼ ἱέρευον ὄϊς μεγάλους καὶ πίονας αἶγας,</l>
<l>ἵρευον δὲ σύας σιάλους καὶ βοῦν ἀγελαίην,</l>
<l>δαῖτʼ ἐντυνόμενοι. τοὶ δʼ ἐξ ἀγροῖο πόλινδε</l>
<l>ὠτρύνοντʼ Ὀδυσεύς τʼ ἰέναι καὶ δῖος ὑφορβός.</l>
<l>τοῖσι δὲ μύθων ἦρχε συβώτης, ὄρχαμος ἀνδρῶν·</l>
<q direct="unspecified">
<l n="185">
<milestone unit="para" ed="P"/>ξεῖνʼ,  ἐπεὶ ἂρ δὴ ἔπειτα πόλινδʼ ἰέναι μενεαίνεις</l>
<l>σήμερον, ὡς ἐπέτελλεν ἄναξ ἐμός—ἦ σʼ ἂν ἐγώ γε</l>
<l>αὐτοῦ βουλοίμην σταθμῶν ῥυτῆρα λιπέσθαι·</l>
<l>ἀλλὰ τὸν αἰδέομαι καὶ δείδια, μή μοι ὀπίσσω</l>
<l>νεικείῃ· χαλεπαὶ δέ τʼ ἀνάκτων εἰσὶν ὁμοκλαί—</l>
<l n="190">ἀλλʼ ἄγε νῦν ἴομεν· δὴ γὰρ μέμβλωκε μάλιστα</l>
<l>ἦμαρ, ἀτὰρ τάχα τοι ποτὶ ἕσπερα ῥίγιον ἔσται.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>γιγνώσκω, φρονέω· τά γε δὴ νοέοντι κελεύεις.</l>
<l>ἀλλʼ ἴομεν, σὺ δʼ ἔπειτα διαμπερὲς ἡγεμόνευε.</l>
<l n="195">δὸς δέ μοι,  εἴ ποθί τοι ῥόπαλον τετμημένον ἐστίν,</l>
<l>σκηρίπτεσθʼ, ἐπεὶ ἦ φατʼ ἀρισφαλέʼ ἔμμεναι οὐδόν.</l>
</q>
<l>
<milestone unit="para" ed="P"/>ἦ ῥα καὶ ἀμφʼ ὤμοισιν ἀεικέα βάλλετο πήρην,</l>
<l>πυκνὰ ῥωγαλέην· ἐν δὲ στρόφος ἦεν ἀορτήρ·</l>
<l>Εὔμαιος δʼ ἄρα οἱ σκῆπτρον θυμαρὲς ἔδωκε.</l>
<l n="200">τὼ βήτην,  σταθμὸν δὲ κύνες καὶ βώτορες ἄνδρες</l>
<l>ῥύατʼ ὄπισθε μένοντες· ὁ δʼ ἐς πόλιν ἦγεν ἄνακτα</l>
<l>πτωχῷ λευγαλέῳ ἐναλίγκιον ἠδὲ γέροντι,</l>
<l>σκηπτόμενον· τὰ δὲ λυγρὰ περὶ χροῒ εἵματα ἕστο.</l>
<milestone n="204" unit="card" ed="p"/>
<l>
<milestone unit="para" ed="P"/>ἀλλʼ ὅτε δὴ στείχοντες ὁδὸν κάτα παιπαλόεσσαν</l>
<l n="205">ἄστεος ἐγγὺς ἔσαν καὶ ἐπὶ κρήνην ἀφίκοντο</l>
<l>τυκτὴν καλλίροον, ὅθεν ὑδρεύοντο πολῖται,</l>
<l>τὴν ποίησʼ Ἴθακος καὶ Νήριτος ἠδὲ Πολύκτωρ·</l>
<l>ἀμφὶ δʼ ἄρʼ αἰγείρων ὑδατοτρεφέων ἦν ἄλσος,</l>
<l>πάντοσε κυκλοτερές, κατὰ δὲ ψυχρὸν ῥέεν ὕδωρ</l>
<l n="210">ὑψόθεν ἐκ πέτρης· βωμὸς δʼ ἐφύπερθε τέτυκτο</l>
<l>νυμφάων, ὅθι πάντες ἐπιρρέζεσκον ὁδῖται·</l>
<l>ἔνθα σφέας ἐκίχανʼ υἱὸς Δολίοιο Μελανθεὺς</l>
<l>αἶγας ἄγων, αἳ πᾶσι μετέπρεπον αἰπολίοισι,</l>
<l>δεῖπνον μνηστήρεσσι· δύω δʼ ἅμʼ ἕποντο νομῆες.</l>
<l n="215">τοὺς δὲ ἰδὼν νείκεσσεν ἔπος τʼ ἔφατʼ ἔκ τʼ ὀνόμαζεν,</l>
<l>ἔκπαγλον καὶ ἀεικές· ὄρινε δὲ κῆρ Ὀδυσῆος·</l>
<q direct="unspecified">
<l>
<milestone unit="para" ed="P"/>νῦν μὲν δὴ μάλα πάγχυ κακὸς κακὸν ἡγηλάζει,</l>
<l>ὡς αἰεὶ τὸν ὁμοῖον ἄγει θεὸς ὡς τὸν ὁμοῖν.</l>
<l>πῇ δὴ τόνδε μολοβρὸν ἄγεις, ἀμέγαρτε συβῶτα,</l>
<l n="220">πτωχὸν ἀνιηρόν δαιτῶν ἀπολυμαντῆρα;</l>
<l>ὃς πολλῇς φλιῇσι παραστὰς θλίψεται ὤμους,</l>
<l>αἰτίζων ἀκόλους, οὐκ ἄορας οὐδὲ λέβητας·</l>
<l>τόν κʼ εἴ μοι δοίης σταθμῶν ῥυτῆρα γενέσθαι</l>
<l>σηκοκόρον τʼ ἔμεναι θαλλόν τʼ ἐρίφοισι φορῆναι,</l>
<l n="225">καί κεν ὀρὸν πίνων μεγάλην ἐπιγουνίδα θεῖτο.</l>
<l>ἀλλʼ ἐπεὶ οὖν δὴ ἔργα κάκʼ ἔμμαθεν, οὐκ ἐθελήσει</l>
<l>ἔργον ἐποίχεσθαι, ἀλλὰ πτώσσων κατὰ δῆμον</l>
<l>βούλεται αἰτίζων βόσκειν ἣν γαστέρʼ ἄναλτον.</l>
<l>ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
<l n="230">αἴ κʼ ἔλθῃ πρὸς δώματʼ Ὀδυσσῆος θείοιο,</l>
<l>πολλά οἱ ἀμφὶ κάρη σφέλα ἀνδρῶν ἐκ παλαμάων</l>
<l>πλευραὶ ἀποτρίψουσι δόμον κάτα βαλλομένοιο.</l>
</q>
<l>
<milestone unit="para" ed="P"/>ὣς φάτο, καὶ παριὼν λὰξ ἔνθορεν ἀφραδίῃσιν</l>
<l>ἰσχίῳ· οὐδέ μιν ἐκτὸς ἀταρπιτοῦ ἐστυφέλιξεν,</l>
<l n="235">ἀλλʼ ἔμενʼ ἀσφαλέως· ὁ δὲ μερμήριξεν Ὀδυσσεὺς</l>
<l>ἠὲ μεταΐξας ῥοπάλῳ ἐκ θυμὸν ἕλοιτο,</l>
<l>ἦ πρὸς γῆν ἐλάσειε κάρη ἀμφουδὶς ἀείρας.</l>
<l>ἀλλʼ ἐπετόλμησε, φρεσὶ δʼ ἔσχετο· τὸν δὲ συβώτης</l>
<l>νείκεσʼ ἐσάντα ἰδών, μέγα δʼ εὔξατο χεῖρας ἀνασχών·</l>
<q direct="unspecified">
<l n="240">
<milestone unit="para" ed="P"/>νύμφαι κρηναῖαι,  κοῦραι Διός, εἴ ποτʼ Ὀδυσσεὺς</l>
<l>ὔμμʼ ἐπὶ μηρίʼ ἔκηε, καλύψας πίονι δημῷ,</l>
<l>ἀρνῶν ἠδʼ ἐρίφων, τόδε μοι κρηήνατʼ ἐέλδωρ,</l>
<l>ὡς ἔλθοι μὲν κεῖνος ἀνήρ, ἀγάγοι δέ ἑ δαίμων·</l>
<l>τῷ κέ τοι ἀγλαΐας γε διασκεδάσειεν ἁπάσας,</l>
<l n="245">τὰς νῦν ὑβρίζων φορέεις,  ἀλαλήμενος αἰεὶ</l>
<l>ἄστυ κάτʼ· αὐτὰρ μῆλα κακοὶ φθείρουσι νομῆες.</l>
</q>
<milestone n="247" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε Μελάνθιος, αἰπόλος αἰγῶν·</l>
<q direct="unspecified">
<l>ὢ πόποι, οἶον ἔειπε κύων ὀλοφώϊα εἰδώς,</l>
<l>τόν ποτʼ ἐγὼν ἐπὶ νηὸς ἐϋσσέλμοιο μελαίνης</l>
<l n="250">ἄξω τῆλʼ Ἰθάκης, ἵνα μοι βίοτον πολὺν ἄλφοι.</l>
<l>αἲ γὰρ Τηλέμαχον βάλοι ἀργυρότοξος Ἀπόλλων</l>
<l>σήμερον ἐν μεγάροις, ἢ ὑπὸ μνηστῆρσι δαμείη,</l>
<l>ὡς Ὀδυσῆΐ γε τηλοῦ ἀπώλετο νόστιμον ἦμαρ.</l>
</q>
<l>
<milestone unit="para" ed="P"/>ὣς εἰπὼν τοὺς μὲν λίπεν αὐτοῦ ἦκα κιόντας,</l>
<l n="255">αὐτὰρ ὁ βῆ,  μάλα δʼ ὦκα δόμους ἵκανεν ἄνακτος.</l>
<l>αὐτίκα δʼ εἴσω ἴεν, μετὰ δὲ μνηστῆρσι καθῖζεν,</l>
<l>ἀντίον Εὐρυμάχου· τὸν γὰρ φιλέεσκε μάλιστα.</l>
<l>τῷ πάρα μὲν κρειῶν μοῖραν θέσαν οἳ πονέοντο,</l>
<l>σῖτον δʼ αἰδοίη ταμίη παρέθηκε φέρουσα</l>
<l n="260">ἔδμεναι.  ἀγχίμολον δʼ Ὀδυσεὺς καὶ δῖος ὑφορβὸς</l>
<l>στήτην ἐρχομένω, περὶ δέ σφεας ἤλυθʼ ἰωὴ</l>
<l>φόρμιγγος γλαφυρῆς· ἀνὰ γάρ σφισι βάλλετʼ ἀείδειν</l>
<l>Φήμιος· αὐτὰρ ὁ χειρὸς ἑλὼν προσέειπε συβώτην·</l>
<q direct="unspecified">
<l>
<milestone unit="para" ed="P"/>Εὔμαιʼ, ἦ μάλα δὴ τάδε δώματα κάλʼ Ὀδυσῆος,</l>
<l n="265">ῥεῖα δʼ ἀρίγνωτʼ ἐστὶ καὶ ἐν πολλοῖσιν ἰδέσθαι.</l>
<l>ἐξ ἑτέρων ἕτερʼ ἐστίν, ἐπήσκηται δέ οἱ αὐλὴ</l>
<l>τοίχῳ καὶ θριγκοῖσι, θύραι δʼ εὐερκέες εἰσὶ</l>
<l>δικλίδες· οὐκ ἄν τίς μιν ἀνὴρ ὑπεροπλίσσαιτο.</l>
<l>γιγνώσκω δʼ ὅτι πολλοὶ ἐν αὐτῷ δαῖτα τίθενται</l>
<l n="270">ἄνδρες,  ἐπεὶ κνίση μὲν ἀνήνοθεν, ἐν δέ τε φόρμιγξ</l>
<l>ἠπύει, ἣν ἄρα δαιτὶ θεοὶ ποίησαν ἑταίρην.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l>ῥεῖʼ ἔγνως, ἐπεὶ οὐδὲ τά τʼ ἄλλα πέρ ἐσσʼ ἀνοήμων.</l>
<l>ἀλλʼ ἄγε δὴ φραζώμεθʼ ὅπως ἔσται τάδε ἔργα.</l>
<l n="275">ἠὲ σὺ πρῶτος ἔσελθε δόμους εὖ ναιετάοντας,</l>
<l>δύσεο δὲ μνηστῆρας, ἐγὼ δʼ ὑπολείψομαι αὐτοῦ·</l>
<l>εἰ δʼ ἐθέλεις, ἐπίμεινον, ἐγὼ δʼ εἶμι προπάροιθε·</l>
<l>μηδὲ σὺ δηθύνειν, μή τίς σʼ ἔκτοσθε νοήσας</l>
<l>ἢ βάλῃ ἢ ἐλάσῃ· τὰ δέ σε φράζεσθαι ἄνωγα.</l>
</q>
<l n="280">τὸν δʼ ἠμείβετʼ ἔπειτα πολύτλας δῖος Ὀδυσσεύς·</l>
<q direct="unspecified">
<l>
<milestone unit="para" ed="P"/>γιγνώσκω, φρονέω· τά γε δὴ νοέοντι κελεύεις.</l>
<l>ἀλλʼ ἔρχευ προπάροιθεν, ἐγὼ δʼ ὑπολείψομαι αὐτοῦ.</l>
<l>οὐ γάρ τι πληγέων ἀδαήμων οὐδὲ βολάων·</l>
<l>τολμήεις μοι θυμός, ἐπεὶ κακὰ πολλὰ πέπονθα</l>
<l n="285">κύμασι καὶ πολέμῳ· μετὰ καὶ τόδε τοῖσι γενέσθω·</l>
<l>γαστέρα δʼ οὔ πως ἔστιν ἀποκρύψαι μεμαυῖαν,</l>
<l>οὐλομένην, ἣ πολλὰ κάκʼ ἀνθρώποισι δίδωσι,</l>
<l>τῆς ἕνεκεν καὶ νῆες ἐΰζυγοι ὁπλίζονται</l>
<l>πόντον ἐπʼ ἀτρύγετον, κακὰ δυσμενέεσσι φέρουσαι.</l>
</q>
<milestone n="290" unit="card" ed="p"/>
<l n="290">ὣς οἱ μὲν τοιαῦτα πρὸς ἀλλήλους ἀγόρευον·</l>
<l>ἂν δὲ κύων κεφαλήν τε καὶ οὔατα κείμενος ἔσχεν,</l>
<l>Ἄργος, Ὀδυσσῆος ταλασίφρονος, ὅν ῥά ποτʼ αὐτὸς</l>
<l>θρέψε μέν, οὐδʼ ἀπόνητο, πάρος δʼ εἰς Ἴλιον ἱρὴν</l>
<l>ᾤχετο. τὸν δὲ πάροιθεν ἀγίνεσκον νέοι ἄνδρες</l>
<l n="295">αἶγας ἐπʼ ἀγροτέρας ἠδὲ πρόκας ἠδὲ λαγωούς·</l>
<l>δὴ τότε κεῖτʼ ἀπόθεστος ἀποιχομένοιο ἄνακτος,</l>
<l>ἐν πολλῇ κόπρῳ, ἥ οἱ προπάροιθε θυράων</l>
<l>ἡμιόνων τε βοῶν τε ἅλις κέχυτʼ, ὄφρʼ ἂν ἄγοιεν</l>
<l>δμῶες Ὀδυσσῆος τέμενος μέγα κοπρήσοντες·</l>
<l n="300">ἔνθα κύων κεῖτʼ Ἄργος,  ἐνίπλειος κυνοραιστέων.</l>
<l>δὴ τότε γʼ, ὡς ἐνόησεν Ὀδυσσέα ἐγγὺς ἐόντα,</l>
<l>οὐρῇ μέν ῥʼ ὅ γʼ ἔσηνε καὶ οὔατα κάββαλεν ἄμφω,</l>
<l>ἆσσον δʼ οὐκέτʼ ἔπειτα δυνήσατο οἷο ἄνακτος</l>
<l>ἐλθέμεν· αὐτὰρ ὁ νόσφιν ἰδὼν ἀπομόρξατο δάκρυ,</l>
<l n="305">ῥεῖα λαθὼν Εὔμαιον,  ἄφαρ δʼ ἐρεείνετο μύθῳ·</l>
<q direct="unspecified">
<l>
<milestone unit="para" ed="P"/>Εὔμαιʼ, ἦ μάλα θαῦμα, κύων ὅδε κεῖτʼ ἐνὶ κόπρῳ.</l>
<l>καλὸς μὲν δέμας ἐστίν, ἀτὰρ τόδε γʼ οὐ σάφα οἶδα,</l>
<l>εἰ δὴ καὶ ταχὺς ἔσκε θέειν ἐπὶ εἴδεϊ τῷδε,</l>
<l>ἦ αὔτως οἷοί τε τραπεζῆες κύνες ἀνδρῶν</l>
<l n="310">γίγνοντʼ· ἀγλαΐης δʼ ἕνεκεν κομέουσιν ἄνακτες.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l>καὶ λίην ἀνδρός γε κύων ὅδε τῆλε θανόντος.</l>
<l>εἰ τοιόσδʼ εἴη ἠμὲν δέμας ἠδὲ καὶ ἔργα,</l>
<l>οἷόν μιν Τροίηνδε κιὼν κατέλειπεν Ὀδυσσεύς,</l>
<l n="315">αἶψά κε θηήσαιο ἰδὼν ταχυτῆτα καὶ ἀλκήν.</l>
<l>οὐ μὲν γάρ τι φύγεσκε βαθείης βένθεσιν ὕλης</l>
<l>κνώδαλον, ὅττι δίοιτο· καὶ ἴχνεσι γὰρ περιῄδη·</l>
<l>νῦν δʼ ἔχεται κακότητι, ἄναξ δέ οἱ ἄλλοθι πάτρης</l>
<l>ὤλετο, τὸν δὲ γυναῖκες ἀκηδέες οὐ κομέουσι.</l>
<l n="320">δμῶες δʼ,  εὖτʼ ἂν μηκέτʼ ἐπικρατέωσιν ἄνακτες,</l>
<l>οὐκέτʼ ἔπειτʼ ἐθέλουσιν ἐναίσιμα ἐργάζεσθαι·</l>
<l>ἥμισυ γάρ τʼ ἀρετῆς ἀποαίνυται εὐρύοπα Ζεὺς</l>
<l>ἀνέρος, εὖτʼ ἄν μιν κατὰ δούλιον ἦμαρ ἕλῃσιν.</l>
</q>
<l>
<milestone unit="para" ed="P"/>ὣς εἰπὼν εἰσῆλθε δόμους εὖ ναιετάοντας,</l>
<l n="325">βῆ δʼ ἰθὺς μεγάροιο μετὰ μνηστῆρας ἀγαυούς.</l>
<l>Ἄργον δʼ αὖ κατὰ μοῖρʼ ἔλαβεν μέλανος θανάτοιο,</l>
<l>αὐτίκʼ ἰδόντʼ Ὀδυσῆα ἐεικοστῷ ἐνιαυτῷ.</l>
<l>
<milestone unit="para" ed="P"/>τὸν δὲ πολὺ πρῶτος ἴδε Τηλέμαχος θεοειδὴς</l>
<l>ἐρχόμενον κατὰ δῶμα συβώτην, ὦκα δʼ ἔπειτα</l>
<l n="330">νεῦσʼ ἐπὶ οἷ καλέσας· ὁ δὲ παπτήνας ἕλε δίφρον</l>
<l>κείμενον, ἔνθα τε δαιτρὸς ἐφίζεσκε κρέα πολλὰ</l>
<l>δαιόμενος μνηστῆρσι δόμον κάτα δαινυμένοισι·</l>
<l>τὸν κατέθηκε φέρων πρὸς Τηλεμάχοιο τράπεζαν</l>
<l>ἀντίον, ἔνθα δʼ ἄρʼ αὐτὸς ἐφέζετο· τῷ δʼ ἄρα κῆρυξ</l>
<l n="335">μοῖραν ἑλὼν ἐτίθει κανέου τʼ ἐκ σῖτον ἀείρας.</l>
<milestone n="336" unit="card" ed="p"/>
<l>
<milestone unit="para" ed="P"/>ἀγχίμολον δὲ μετʼ αὐτὸν ἐδύσετο δώματʼ Ὀδυσσεύς,</l>
<l>πτωχῷ λευγαλέῳ ἐναλίγκιος ἠδὲ γέροντι,</l>
<l>σκηπτόμενος· τὰ δὲ λυγρὰ περὶ χροΐ εἵματα ἕστο.</l>
<l>ἷζε δʼ ἐπὶ μελίνου οὐδοῦ ἔντοσθε θυράων,</l>
<l n="340">κλινάμενος σταθμῷ κυπαρισσίνῳ,  ὅν ποτε τέκτων</l>
<l>ξέσσεν ἐπισταμένως καὶ ἐπὶ στάθμην ἴθυνεν.</l>
<l>Τηλέμαχος δʼ ἐπὶ οἷ καλέσας προσέειπε συβώτην,</l>
<l>ἄρτον τʼ οὖλον ἑλὼν περικαλλέος ἐκ κανέοιο</l>
<l>καὶ κρέας, ὥς οἱ χεῖρες ἐχάνδανον ἀμφιβαλόντι·</l>
<q direct="unspecified">
<l n="345">δὸς τῷ ξείνῳ ταῦτα φέρων αὐτόν τε κέλευε</l>
<l>αἰτίζειν μάλα πάντας ἐποιχόμενον μνηστῆρας·</l>
<l>αἰδὼς δʼ οὐκ ἀγαθὴ κεχρημένῳ ἀνδρὶ παρεῖναι.</l>
</q>
<l>
<milestone unit="para" ed="P"/>ὣς φάτο, βῆ δὲ συφορβός, ἐπεὶ τὸν μῦθον ἄκουσεν,</l>
<l>ἀγχοῦ δʼ ἱστάμενος ἔπεα πτερόεντʼ ἀγόρευε·</l>
<q direct="unspecified">
<l n="350">
<milestone unit="para" ed="P"/>Τηλέμαχός τοι,  ξεῖνε, διδοῖ τάδε, καί σε κελεύει</l>
<l>αἰτίζειν μάλα πάντας ἐποιχόμενον μνηστῆρας·</l>
<l>αἰδῶ δʼ οὐκ ἀγαθήν φησʼ ἔμμεναι ἀνδρὶ προΐκτῃ.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,</l>
<l n="355">καί οἱ πάντα γένοιθʼ ὅσσα φρεσὶν ᾗσι μενοινᾷ.</l>
</q>
<l>
<milestone unit="para" ed="P"/>ἦ ῥα καὶ ἀμφοτέρῃσιν ἐδέξατο καὶ κατέθηκεν</l>
<l>αὖθι ποδῶν προπάροιθεν, ἀεικελίης ἐπὶ πήρης,</l>
<l>ἤσθιε δʼ ἧος ἀοιδὸς ἐνὶ μεγάροισιν ἄειδεν·</l>
<l>εὖθʼ ὁ δεδειπνήκειν, ὁ δʼ ἐπαύετο θεῖος ἀοιδός.</l>
<l n="360">μνηστῆρες δʼ ὁμάδησαν ἀνὰ μέγαρʼ.  αὐτὰρ Ἀθήνη,</l>
<l>ἄγχι παρισταμένη Λαερτιάδην Ὀδυσῆα</l>
<l>ὤτρυνʼ, ὡς ἂν πύρνα κατὰ μνηστῆρας ἀγείροι,</l>
<l>γνοίη θʼ οἵ τινές εἰσιν ἐναίσιμοι οἵ τʼ ἀθέμιστοι·</l>
<l>ἀλλʼ οὐδʼ ὥς τινʼ ἔμελλʼ ἀπαλεξήσειν κακότητος.</l>
<l n="365">βῆ δʼ ἴμεν αἰτήσων ἐνδέξια φῶτα ἕκαστον,</l>
<l>πάντοσε χεῖρʼ ὀρέγων, ὡς εἰ πτωχὸς πάλαι εἴη.</l>
<l>οἱ δʼ ἐλεαίροντες δίδοσαν, καὶ ἐθάμβεον αὐτόν,</l>
<l>ἀλλήλους τʼ εἴροντο τίς εἴη καὶ πόθεν ἔλθοι.</l>
<l>
<milestone unit="para" ed="P"/>τοῖσι δὲ καὶ μετέειπε Μελάνθιος, αἰπόλος αἰγῶν·</l>
<q direct="unspecified">
<l n="370">κέκλυτέ μευ,  μνηστῆρες ἀγακλειτῆς βασιλείης,</l>
<l>τοῦδε περὶ ξείνου· ἦ γάρ μιν πρόσθεν ὄπωπα.</l>
<l>ἦ τοι μέν οἱ δεῦρο συβώτης ἡγεμόνευεν,</l>
<l>αὐτὸν δʼ οὐ σάφα οἶδα, πόθεν γένος εὔχεται εἶναι.</l>
</q>
<l>
<milestone unit="para" ed="P"/>ὣς ἔφατʼ, Ἀντίνοος δʼ ἔπεσιν νείκεσσε συβώτην·</l>
<q direct="unspecified">
<l n="375">ὦ ἀρίγνωτε συβῶτα,  τίη δὲ σὺ τόνδε πόλινδε</l>
<l>ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,</l>
<l>πτωχοὶ ἀνιηροί, δαιτῶν ἀπολυμαντῆρες;</l>
<l>ἦ ὄνοσαι ὅτι τοι βίοτον κατέδουσιν ἄνακτος</l>
<l>ἐνθάδʼ ἀγειρόμενοι, σὺ δὲ καὶ προτὶ τόνδʼ ἐκάλεσσας;</l>
</q>
<milestone n="380" unit="card" ed="p"/>
<l n="380">
<milestone unit="para" ed="P"/>τὸν δʼ ἀπαμειβόμενος προσέφης,  Εὔμαιε συβῶτα·</l>
<q direct="unspecified">
<l>Ἀντίνοʼ, οὐ μὲν καλὰ καὶ ἐσθλὸς ἐὼν ἀγορεύεις·</l>
<l>τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν</l>
<l>ἄλλον γʼ, εἰ μὴ τῶν οἳ δημιοεργοὶ ἔασι,</l>
<l>μάντιν ἢ ἰητῆρα κακῶν ἢ τέκτονα δούρων,</l>
<l n="385">ἢ καὶ θέσπιν ἀοιδόν,  ὅ κεν τέρπῃσιν ἀείδων;</l>
<l>οὗτοι γὰρ κλητοί γε βροτῶν ἐπʼ ἀπείρονα γαῖαν·</l>
<l>πτωχὸν δʼ οὐκ ἄν τις καλέοι τρύξοντα ἓ αὐτόν.</l>
<l>ἀλλʼ αἰεὶ χαλεπὸς περὶ πάντων εἶς μνηστήρων</l>
<l>δμωσὶν Ὀδυσσῆος, πέρι δʼ αὖτʼ ἐμοί· αὐτὰρ ἐγώ γε</l>
<l n="390">οὐκ ἀλέγω,  ἧός μοι ἐχέφρων Πηνελόπεια</l>
<l>ζώει ἐνὶ μεγάροις καὶ Τηλέμαχος θεοειδής.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>σίγα, μή μοι τοῦτον ἀμείβεο πολλὰ ἔπεσσιν·</l>
<l>Ἀντίνοος δʼ εἴωθε κακῶς ἐρεθιζέμεν αἰεὶ</l>
<l n="395">μύθοισιν χαλεποῖσιν,  ἐποτρύνει δὲ καὶ ἄλλους.</l>
</q>
<l>
<milestone unit="para" ed="P"/>ἦ ῥα καὶ Ἀντίνοον ἔπεα πτερόεντα προσηύδα·</l>
<q direct="unspecified">
<l>Ἀντίνοʼ, ἦ μευ καλὰ πατὴρ ὣς κήδεαι υἷος,</l>
<l>ὃς τὸν ξεῖνον ἄνωγας ἀπὸ μεγάροιο διέσθαι</l>
<l>μύθῳ ἀναγκαίῳ· μὴ τοῦτο θεὸς τελέσειε.</l>
<l n="400">δός οἱ ἑλών· οὔ τοι φθονέω· κέλομαι γὰρ ἐγώ γε·</l>
<l>μήτʼ οὖν μητέρʼ ἐμὴν ἅζευ τό γε μήτε τινʼ ἄλλον</l>
<l>δμώων, οἳ κατὰ δώματʼ Ὀδυσσῆος θείοιο.</l>
<l>ἀλλʼ οὔ τοι τοιοῦτον ἐνὶ στήθεσσι νόημα·</l>
<l>αὐτὸς γὰρ φαγέμεν πολὺ βούλεαι ἢ δόμεν ἄλλῳ.</l>
</q>
<l n="405">τὸν δʼ αὖτʼ Ἀντίνοος ἀπαμειβόμενος προσέειπε·</l>
<q direct="unspecified">
<l>Τηλέμαχʼ ὑψαγόρη, μένος ἄσχετε, ποῖον ἔειπες.</l>
<l>εἴ οἱ τόσσον ἅπαντες ὀρέξειαν μνηστῆρες,</l>
<l>καί κέν μιν τρεῖς μῆνας ἀπόπροθεν οἶκος ἐρύκοι.</l>
</q>
<l>
<milestone unit="para" ed="P"/>ὣς ἄρʼ ἔφη, καὶ θρῆνυν ἑλὼν ὑπέφηνε τραπέζης</l>
<l n="410">κείμενον,  ᾧ ῥʼ ἔπεχεν λιπαροὺς πόδας εἰλαπινάζων·</l>
<l>οἱ δʼ ἄλλοι πάντες δίδοσαν, πλῆσαν δʼ ἄρα πήρην</l>
<l>σίτου καὶ κρειῶν· τάχα δὴ καὶ ἔμελλεν Ὀδυσσεὺς</l>
<l>αὖτις ἐπʼ οὐδὸν ἰὼν προικὸς γεύσεσθαι Ἀχαιῶν·</l>
<l>στῆ δὲ παρʼ Ἀντίνοον, καί μιν πρὸς μῦθον ἔειπε·</l>
<q direct="unspecified">
<l n="415">
<milestone unit="para" ed="P"/>δός,  φίλος· οὐ μέν μοι δοκέεις ὁ κάκιστος Ἀχαιῶν</l>
<l>ἔμμεναι, ἀλλʼ ὤριστος, ἐπεὶ βασιλῆϊ ἔοικας.</l>
<l>τῷ σε χρὴ δόμεναι καὶ λώϊον ἠέ περ ἄλλοι</l>
<l>σίτου· ἐγὼ δέ κέ σε κλείω κατʼ ἀπείρονα γαῖαν.</l>
<l>καὶ γὰρ ἐγώ ποτε οἶκον ἐν ἀνθρώποισιν ἔναιον</l>
<l n="420">ὄλβιος ἀφνειὸν καὶ πολλάκι δόσκον ἀλήτῃ,</l>
<l>τοίῳ ὁποῖος ἔοι καὶ ὅτευ κεχρημένος ἔλθοι·</l>
<l>ἦσαν δὲ δμῶες μάλα μυρίοι ἄλλα τε πολλὰ</l>
<l>οἷσίν τʼ εὖ ζώουσι καὶ ἀφνειοὶ καλέονται.</l>
<milestone n="424" unit="card" ed="p"/>
<l>ἀλλὰ Ζεὺς ἀλάπαξε Κρονίων—ἤθελε γάρ που—</l>
<l n="425">ὅς μʼ ἅμα ληϊστῆρσι πολυπλάγκτοισιν ἀνῆκεν</l>
<l>Αἴγυπτόνδʼ ἰέναι, δολιχὴν ὁδόν, ὄφρʼ ἀπολοίμην.</l>
<l>στῆσα δʼ ἐν Αἰγύπτῳ ποταμῷ νέας ἀμφιελίσσας.</l>
<l>ἔνθʼ ἦ τοι μὲν ἐγὼ κελόμην ἐρίηρας ἑταίρους</l>
<l>αὐτοῦ πὰρ νήεσσι μένειν καὶ νῆας ἔρυσθαι,</l>
<l n="430">ὀπτῆρας δὲ κατὰ σκοπιὰς ὤτρυνα νέεσθαι.</l>
<l>οἱ δʼ ὕβρει εἴξαντες, ἐπισπόμενοι μένεϊ σφῷ,</l>
<l>αἶψα μάλʼ Αἰγυπτίων ἀνδρῶν περικαλλέας ἀγροὺς</l>
<l>πόρθεον, ἐκ δὲ γυναῖκας ἄγον καὶ νήπια τέκνα,</l>
<l>αὐτούς τʼ ἔκτεινον· τάχα δʼ ἐς πόλιν ἵκετʼ ἀϋτή.</l>
<l n="435">οἱ δὲ βοῆς ἀΐοντες ἅμʼ ἠοῖ φαινομένηφιν</l>
<l>ἦλθον· πλῆτο δὲ πᾶν πεδίον πεζῶν τε καὶ ἵππων</l>
<l>χαλκοῦ τε στεροπῆς· ἐν δὲ Ζεὺς τερπικέραυνος</l>
<l>φύζαν ἐμοῖς ἑτάροισι κακὴν βάλεν, οὐδέ τις ἔτλη</l>
<l>στῆναι ἐναντίβιον· περὶ γὰρ κακὰ πάντοθεν ἔστη.</l>
<l n="440">ἔνθʼ ἡμέων πολλοὺς μὲν ἀπέκτανον ὀξέϊ χαλκῷ,</l>
<l>τοὺς δʼ ἄναγον ζωούς, σφίσιν ἐργάζεσθαι ἀνάγκῃ.</l>
<l>αὐτὰρ ἔμʼ ἐς Κύπρον ξείνῳ δόσαν ἀντιάσαντι,</l>
<l>Δμήτορι Ἰασίδῃ, ὃς Κύπρου ἶφι ἄνασσεν·</l>
<l>ἔνθεν δὴ νῦν δεῦρο τόδʼ ἵκω πήματα πάσχων.</l>
</q>
<l n="445">τὸν δʼ αὖτʼ Ἀντίνοος ἀπαμείβετο φώνησέν τε·</l>
<q direct="unspecified">
<l>τίς δαίμων τόδε πῆμα προσήγαγε, δαιτὸς ἀνίην;</l>
<l>στῆθʼ οὕτως ἐς μέσσον, ἐμῆς ἀπάνευθε τραπέζης,</l>
<l>μὴ τάχα πικρὴν Αἴγυπτον καὶ Κύπρον ἵκηαι·</l>
<l>ὥς τις θαρσαλέος καὶ ἀναιδής ἐσσι προΐκτης.</l>
<l n="450">ἑξείης πάντεσσι παρίστασαι· οἱ δὲ διδοῦσι</l>
<l>μαψιδίως, ἐπεὶ οὔ τις ἐπίσχεσις οὐδʼ ἐλεητὺς</l>
<l>ἀλλοτρίων χαρίσασθαι, ἐπεὶ πάρα πολλὰ ἑκάστῳ.</l>
</q>
<l>
<milestone unit="para" ed="P"/>τὸν δʼ ἀναχωρήσας προσέφη πολύμητις Ὀδυσσεύς·</l>
<q direct="unspecified">
<l>ὢ πόποι, οὐκ ἄρα σοί γʼ ἐπὶ εἴδεϊ καὶ φρένες ἦσαν·</l>
<l n="455">οὐ σύ γʼ ἂν ἐξ οἴκου σῷ ἐπιστάτῃ οὐδʼ ἅλα δοίης,</l>
<l>ὃς νῦν ἀλλοτρίοισι παρήμενος οὔ τί μοι ἔτλης</l>
<l>σίτου ἀποπροελὼν δόμεναι· τὰ δὲ πολλὰ πάρεστιν.</l>
</q>
<l>
<milestone unit="para" ed="P"/>ὣς ἔφατʼ, Ἀντίνοος δʼ ἐχολώσατο κηρόθι μᾶλλον,</l>
<l>καί μιν ὑπόδρα ἰδὼν ἔπεα πτερόεντα προσηύδα·</l>
<q direct="unspecified">
<l n="460">νῦν δή σʼ οὐκέτι καλὰ διὲκ μεγάροιό γʼ ὀΐω</l>
<l>ἂψ ἀναχωρήσειν, ὅτε δὴ καὶ ὀνείδεα βάζεις.</l>
</q>
<milestone n="462" unit="card" ed="p"/>
<l>
<milestone unit="para" ed="P"/>ὣς ἄρʼ ἔφη, καὶ θρῆνυν ἑλὼν βάλε δεξιὸν ὦμον,</l>
<l>πρυμνότατον κατὰ νῶτον· ὁ δʼ ἐστάθη ἠΰτε πέτρη</l>
<l>ἔμπεδον, οὐδʼ ἄρα μιν σφῆλεν βέλος Ἀντινόοιο,</l>
<l n="465">ἀλλʼ ἀκέων κίνησε κάρη,  κακὰ βυσσοδομεύων.</l>
<l>ἂψ δʼ ὅ γʼ ἐπʼ οὐδὸν ἰὼν κατʼ ἄρʼ ἕζετο, κὰδ δʼ ἄρα πήρην</l>
<l>θῆκεν ἐϋπλείην, μετὰ δὲ μνηστῆρσιν ἔειπε·</l>
<q direct="unspecified">
<l>
<milestone unit="para" ed="P"/>κέκλυτέ μευ, μνηστῆρες ἀγακλειτῆς βασιλείης,</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l n="470">οὐ μὰν οὔτʼ ἄχος ἐστὶ μετὰ φρεσὶν οὔτε τι πένθος,</l>
<l>ὁππότʼ ἀνὴρ περὶ οἷσι μαχειόμενος κτεάτεσσι</l>
<l>βλήεται, ἢ περὶ βουσὶν ἢ ἀργεννῇς ὀΐεσσιν·</l>
<l>αὐτὰρ ἔμʼ Ἀντίνοος βάλε γαστέρος εἵνεκα λυγρῆς,</l>
<l>οὐλομένης, ἣ πολλὰ κάκʼ ἀνθρώποισι δίδωσιν.</l>
<l n="475">ἀλλʼ εἴ που πτωχῶν γε θεοὶ καὶ Ἐρινύες εἰσίν,</l>
<l>Ἀντίνοον πρὸ γάμοιο τέλος θανάτοιο κιχείη.</l>
</q>
<l>
<milestone unit="para" ed="P"/>τὸν δʼ αὖτʼ Ἀντίνοος προσέφη, Εὐπείθεος υἱός·</l>
<q direct="unspecified">
<l>ἔσθιʼ ἕκηλος, ξεῖνε, καθήμενος, ἢ ἄπιθʼ ἄλλῃ,</l>
<l>μή σε νέοι διὰ δώματʼ ἐρύσσωσʼ, οἷʼ ἀγορεύεις,</l>
<l n="480">ἢ ποδὸς ἢ καὶ χειρός,  ἀποδρύψωσι δὲ πάντα.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ὑπερφιάλως νεμέσησαν·</l>
<l>ὧδε δέ τις εἴπεσκε νέων ὑπερηνορεόντων·</l>
<q direct="unspecified">
<l>
<milestone unit="para" ed="P"/>Ἀντίνοʼ, οὐ μὲν κάλʼ ἔβαλες δύστηνον ἀλήτην,</l>
<l>οὐλόμενʼ, εἰ δή πού τις ἐπουράνιος θεός ἐστιν.</l>
<l n="485">καί τε θεοὶ ξείνοισιν ἐοικότες ἀλλοδαποῖσι,</l>
<l>παντοῖοι τελέθοντες, ἐπιστρωφῶσι πόληας,</l>
<l>ἀνθρώπων ὕβριν τε καὶ εὐνομίην ἐφορῶντες.</l>
</q>
<l>
<milestone unit="para" ed="P"/>ὣς ἄρʼ ἔφαν μνηστῆρες, ὁ δʼ οὐκ ἐμπάζετο μύθων.</l>
<l>Τηλέμαχος δʼ ἐν μὲν κραδίῃ μέγα πένθος ἄεξε</l>
<l n="490">βλημένου, οὐδʼ ἄρα δάκρυ χαμαὶ βάλεν ἐκ βλεφάροιϊν,</l>
<l>ἀλλʼ ἀκέων κίνησε κάρη,  κακὰ βυσσοδομεύων.</l>
<l>
<milestone unit="para" ed="P"/>τοῦ δʼ ὡς οὖν ἤκουσε περίφρων Πηνελόπεια</l>
<l>βλημένου ἐν μεγάρῳ, μετʼ ἄρα δμῳῇσιν ἔειπεν·</l>
<q direct="unspecified">
<l>αἴθʼ οὕτως αὐτόν σε βάλοι κλυτότοξος Ἀπόλλων.</l>
</q>
<l n="495">τὴν δʼ αὖτʼ Εὐρυνόμη ταμίη πρὸς μῦθον ἔειπεν·</l>
<q direct="unspecified">
<l>εἰ γὰρ ἐπʼ ἀρῇσιν τέλος ἡμετέρῃσι γένοιτο·</l>
<l>οὐκ ἄν τις τούτων γε ἐΰθρονον Ἠῶ ἵκοιτο.</l>
</q>
<l>
<milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
<q direct="unspecified">
<l>μαῖʼ, ἐχθροὶ μὲν πάντες, ἐπεὶ κακὰ μηχανόωνται·</l>
<l n="500">Ἀντίνοος δὲ μάλιστα μελαίνῃ κηρὶ ἔοικε.</l>
<l>ξεῖνός τις δύστηνος ἀλητεύει κατὰ δῶμα</l>
<l>ἀνέρας αἰτίζων· ἀχρημοσύνη γὰρ ἀνώγει·</l>
<l>ἔνθʼ ἄλλοι μὲν πάντες ἐνέπλησάν τʼ ἔδοσάν τε,</l>
<l>οὗτος δὲ θρήνυι πρυμνὸν βάλε δεξιὸν ὦμον.</l>
</q>
<milestone n="505" unit="card" ed="p"/>
<l n="505">
<milestone unit="para" ed="P"/>ἡ μὲν ἄρʼ ὣς ἀγόρευε μετὰ δμῳῇσι γυναιξίν,</l>
<l>ἡμένη ἐν θαλάμῳ· ὁ δʼ ἐδείπνεε δῖος Ὀδυσσεύς·</l>
<l>ἡ δʼ ἐπὶ οἷ καλέσασα προσηύδα δῖον ὑφορβόν·</l>
<q direct="unspecified">
<l>
<milestone unit="para" ed="P"/>ἔρχεο, δῖʼ Εὔμαιε, κιὼν τὸν ξεῖνον ἄνωχθι</l>
<l>ἐλθέμεν, ὄφρα τί μιν προσπτύξομαι ἠδʼ ἐρέωμαι</l>
<l n="510">εἴ που Ὀδυσσῆος ταλασίφρονος ἠὲ πέπυσται</l>
<l>ἢ ἴδεν ὀφθαλμοῖσι· πολυπλάγκτῳ γὰρ ἔοικε.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφης, Εὔμαιε συβῶτα</l>
<q direct="unspecified">
<l>εἰ γάρ τοι, βασίλεια, σιωπήσειαν Ἀχαιοί·</l>
<l>οἷʼ ὅ γε μυθεῖται, θέλγοιτό κέ τοι φίλον ἦτορ.</l>
<l n="515">τρεῖς γὰρ δή μιν νύκτας ἔχον,  τρία δʼ ἤματʼ ἔρυξα</l>
<l>ἐν κλισίῃ· πρῶτον γὰρ ἔμʼ ἵκετο νηὸς ἀποδράς·</l>
<l>ἀλλʼ οὔ πω κακότητα διήνυσεν ἣν ἀγορεύων.</l>
<l>ὡς δʼ ὅτʼ ἀοιδὸν ἀνὴρ ποτιδέρκεται, ὅς τε θεῶν ἒξ</l>
<l>ἀείδει δεδαὼς ἔπεʼ ἱμερόεντα βροτοῖσι,</l>
<l n="520">τοῦ δʼ ἄμοτον μεμάασιν ἀκουέμεν,  ὁππότʼ ἀείδῃ·</l>
<l>ὣς ἐμὲ κεῖνος ἔθελγε παρήμενος ἐν μεγάροισι.</l>
<l>φησὶ δʼ Ὀδυσσῆος ξεῖνος πατρώϊος εἶναι,</l>
<l>Κρήτῃ ναιετάων, ὅθι Μίνωος γένος ἐστίν.</l>
<l>ἔνθεν δὴ νῦν δεῦρο τόδʼ ἵκετο πήματα πάσχων,</l>
<l n="525">προπροκυλινδόμενος· στεῦται δʼ Ὀδυσῆος ἀκοῦσαι,</l>
<l>ἀγχοῦ, Θεσπρωτῶν ἀνδρῶν ἐν πίονι δήμῳ,</l>
<l>ζωοῦ· πολλὰ δʼ ἄγει κειμήλια ὅνδε δόμονδε.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>ἔρχεο, δεῦρο κάλεσσον, ἵνʼ ἀντίον αὐτὸς ἐνίσπῃ.</l>
<l n="530">οὗτοι δʼ ἠὲ θύρῃσι καθήμενοι ἑψιαάσθων.</l>
<l>ἢ αὐτοῦ κατὰ δώματʼ, ἐπεί σφισι θυμὸς ἐΰφρων.</l>
<l>αὐτῶν μὲν γὰρ κτήματʼ ἀκήρατα κεῖτʼ ἐνὶ οἴκῳ,</l>
<l>σῖτος καὶ μέθυ ἡδύ· τὰ μὲν οἰκῆες ἔδουσιν,</l>
<l>οἱ δʼ εἰς ἡμέτερον πωλεύμενοι ἤματα πάντα,</l>
<l n="535">βοῦς ἱερεύοντες καὶ ὄϊς καὶ πίονας αἶγας,</l>
<l>εἰλαπινάζουσιν πίνουσί τε αἴθοπα οἶνον,</l>
<l>μαψιδίως· τὰ δὲ πολλὰ κατάνεται. οὐ γὰρ ἔπʼ ἀνήρ,</l>
<l>οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.</l>
<l>εἰ δʼ Ὀδυσεὺς ἔλθοι καὶ ἵκοιτʼ ἐς πατρίδα γαῖαν,</l>
<l n="540">αἶψά κε σὺν ᾧ παιδὶ βίας ἀποτίσεται ἀνδρῶν.</l>
</q>
<l>
<milestone unit="para" ed="P"/>ὣς φάτο, Τηλέμαχος δὲ μέγʼ ἔπταρεν, ἀμφὶ δὲ δῶμα</l>
<l>σμερδαλέον κονάβησε· γέλασσε δὲ Πηνελόπεια,</l>
<l>αἶψα δʼ ἄρʼ Εὔμαιον ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἔρχεό μοι, τὸν ξεῖνον ἐναντίον ὧδε κάλεσσον.</l>
<l n="545">οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;</l>
<l>τῷ κε καὶ οὐκ ἀτελὴς θάνατος μνηστῆρσι γένοιτο</l>
<l>πᾶσι μάλʼ, οὐδέ κέ τις θάνατον καὶ κῆρας ἀλύξει.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l>αἴ κʼ αὐτὸν γνώω νημερτέα πάντʼ ἐνέποντα,</l>
<l n="550">ἕσσω μιν χλαῖνάν τε χιτῶνά τε,  εἵματα καλά.</l>
</q>
<l>
<milestone unit="para" ed="P"/>ὣς φάτο, βῆ δὲ συφορβός, ἐπεὶ τὸν μῦθον ἄκουσεν·</l>
<l>ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ξεῖνε πάτερ, καλέει σε περίφρων Πηνελόπεια,</l>
<l>μήτηρ Τηλεμάχοιο· μεταλλῆσαί τί ἑ θυμὸς</l>
<l n="555">ἀμφὶ πόσει κέλεται,  καὶ κήδεά περ πεπαθυίῃ.</l>
<l>εἰ δέ κέ σε γνώῃ νημερτέα πάντʼ ἐνέποντα,</l>
<l>ἕσσει σε χλαῖνάν τε χιτῶνά τε, τῶν σὺ μάλιστα</l>
<l>χρηΐζεις· σῖτον δὲ καὶ αἰτίζων κατὰ δῆμον</l>
<l>γαστέρα βοσκήσεις· δώσει δέ τοι ὅς κʼ ἐθέλῃσι.</l>
</q>
<milestone n="560" unit="card" ed="p"/>
<l n="560">
<milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>Εὔμαιʼ, αἶψά κʼ ἐγὼ νημερτέα πάντʼ ἐνέποιμι</l>
<l>κούρῃ Ἰκαρίοιο, περίφρονι Πηνελοπείῃ·</l>
<l>οἶδα γὰρ εὖ περὶ κείνου, ὁμὴν δʼ ἀνεδέγμεθʼ ὀϊζύν.</l>
<l>ἀλλὰ μνηστήρων χαλεπῶν ὑποδείδιʼ ὅμιλον,</l>
<l n="565">τῶν ὕβρις τε βίη τε σιδήρεον οὐρανὸν ἵκει.</l>
<l>καὶ γὰρ νῦν, ὅτε μʼ οὗτος ἀνὴρ κατὰ δῶμα κιόντα</l>
<l>οὔ τι κακὸν ῥέξαντα βαλὼν ὀδύνῃσιν ἔδωκεν,</l>
<l>οὔτε τι Τηλέμαχος τό γʼ ἐπήρκεσεν οὔτε τις ἄλλος.</l>
<l>τῷ νῦν Πηνελόπειαν ἐνὶ μεγάροισιν ἄνωχθι</l>
<l n="570">μεῖναι,  ἐπειγομένην περ, ἐς ἠέλιον καταδύντα·</l>
<l>καὶ τότε μʼ εἰρέσθω πόσιος πέρι νόστιμον ἦμαρ,</l>
<l>ἀσσοτέρω καθίσασα παραὶ πυρί· εἵματα γάρ τοι</l>
<l>λύγρʼ ἔχω· οἶσθα καὶ αὐτός, ἐπεί σε πρῶθʼ ἱκέτευσα.</l>
</q>
<l>
<milestone unit="para" ed="P"/>ὣς φάτο, βῆ δὲ συφορβός, ἐπεὶ τὸν μῦθον ἄκουσε.</l>
<l n="575">τὸν δʼ ὑπὲρ οὐδοῦ βάντα προσηύδα Πηνελόπεια·</l>
<q direct="unspecified">
<l>
<milestone unit="para" ed="P"/>οὐ σύ γʼ ἄγεις, Εὔμαιε· τί τοῦτʼ ἐνόησεν ἀλήτης;</l>
<l>ἦ τινά που δείσας ἐξαίσιον ἦε καὶ ἄλλως</l>
<l>αἰδεῖται κατὰ δῶμα; κακὸς δʼ αἰδοῖος ἀλήτης.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφης, Εὔμαιε συβῶτα·</l>
<q direct="unspecified">
<l n="580">μυθεῖται κατὰ μοῖραν,  ἅ πέρ κʼ οἴοιτο καὶ ἄλλος,</l>
<l>ὕβριν ἀλυσκάζων ἀνδρῶν ὑπερηνορεόντων.</l>
<l>ἀλλά σε μεῖναι ἄνωγεν ἐς ἠέλιον καταδύντα.</l>
<l>καὶ δὲ σοὶ ὧδʼ αὐτῇ πολὺ κάλλιον, ὦ βασίλεια,</l>
<l>οἴην πρὸς ξεῖνον φάσθαι ἔπος ἠδʼ ἐπακοῦσαι.</l>
</q>
<l n="585">τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>οὐκ ἄφρων ὁ ξεῖνος· ὀΐεται, ὥς περ ἂν εἴη·</l>
<l>οὐ γάρ πού τινες ὧδε καταθνητῶν ἀνθρώπων</l>
<l>ἀνέρες ὑβρίζοντες ἀτάσθαλα μηχανόωνται.</l>
</q>
<l>
<milestone unit="para" ed="P"/>ἡ μὲν ἄρʼ ὣς ἀγόρευεν, ὁ δʼ ᾤχετο δῖος ὑφορβὸς</l>
<l n="590">μνηστήρων ἐς ὅμιλον,  ἐπεὶ διεπέφραδε πάντα.</l>
<l>αἶψα δὲ Τηλέμαχον ἔπεα πτερόεντα προσηύδα,</l>
<l>ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·</l>
<q direct="unspecified">
<l>
<milestone unit="para" ed="P"/>ὦ φίλʼ, ἐγὼ μὲν ἄπειμι, σύας καὶ κεῖνα φυλάξων,</l>
<l>σὸν καὶ ἐμὸν βίοτον· σοὶ δʼ ἐνθάδε πάντα μελόντων.</l>
<l n="595">αὐτὸν μέν σε πρῶτα σάω,  καὶ φράζεο θυμῷ</l>
<l>μή τι πάθῃς· πολλοὶ δὲ κακὰ φρονέουσιν Ἀχαιῶν,</l>
<l>τοὺς Ζεὺς ἐξολέσειε πρὶν ἡμῖν πῆμα γενέσθαι.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ἔσσεται οὕτως, ἄττα· σὺ δʼ ἔρχεο δειελιήσας·</l>
<l n="600">ἠῶθεν δʼ ἰέναι καὶ ἄγειν ἱερήϊα καλά·</l>
<l>αὐτὰρ ἐμοὶ τάδε πάντα καὶ ἀθανάτοισι μελήσει.</l>
</q>
<l>
<milestone unit="para" ed="P"/>ὣς φάθʼ, ὁ δʼ αὖτις ἄρʼ ἕζετʼ ἐϋξέστου ἐπὶ δίφρου,</l>
<l>πλησάμενος δʼ ἄρα θυμὸν ἐδητύος ἠδὲ ποτῆτος</l>
<l>βῆ ῥʼ ἴμεναι μεθʼ ὕας, λίπε δʼ ἕρκεά τε μέγαρόν τε,</l>
<l n="605">πλεῖον δαιτυμόνων· οἱ δʼ ὀρχηστυῖ καὶ ἀοιδῇ</l>
<l>τέρποντʼ· ἤδη γὰρ καὶ ἐπήλυθε δείελον ἦμαρ.</l>
</div1>
<div1 n="18" type="Book">
<milestone n="1" unit="card" ed="p"/>
<l>ἦλθε δʼ ἐπὶ πτωχὸς πανδήμιος, ὃς κατὰ ἄστυ</l>
<l>πτωχεύεσκʼ Ἰθάκης, μετὰ δʼ ἔπρεπε γαστέρι μάργῃ</l>
<l>ἀζηχὲς φαγέμεν καὶ πιέμεν· οὐδέ οἱ ἦν ἲς</l>
<l>οὐδὲ βίη, εἶδος δὲ μάλα μέγας ἦν ὁράασθαι.</l>
<l n="5">Ἀρναῖος δʼ ὄνομʼ ἔσκε· τὸ γὰρ θέτο πότνια μήτηρ</l>
<l>ἐκ γενετῆς· Ἶρον δὲ νέοι κίκλησκον ἅπαντες,</l>
<l>οὕνεκʼ ἀπαγγέλλεσκε κιών, ὅτε πού τις ἀνώγοι·</l>
<l>ὅς ῥʼ ἐλθὼν Ὀδυσῆα διώκετο οἷο δόμοιο,</l>
<l>καί μιν νεικείων ἔπεα πτερόεντα προσηύδα·</l>
<q direct="unspecified">
<l n="10">
<milestone unit="para" ed="P"/>εἶκε,  γέρον, προθύρου, μὴ δὴ τάχα καὶ ποδὸς ἕλκῃ.</l>
<l>οὐκ ἀΐεις ὅτι δή μοι ἐπιλλίζουσιν ἅπαντες,</l>
<l>ἑλκέμεναι δὲ κέλονται; ἐγὼ δʼ αἰσχύνομαι ἔμπης.</l>
<l>ἀλλʼ ἄνα, μὴ τάχα νῶϊν ἔρις καὶ χερσὶ γένηται.</l>
</q>
<l>
<milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l n="15">δαιμόνιʼ,  οὔτε τί σε ῥέζω κακὸν οὔτʼ ἀγορεύω,</l>
<l>οὔτε τινὰ φθονέω δόμεναι καὶ πόλλʼ ἀνελόντα.</l>
<l>οὐδὸς δʼ ἀμφοτέρους ὅδε χείσεται, οὐδέ τί σε χρὴ</l>
<l>ἀλλοτρίων φθονέειν· δοκέεις δέ μοι εἶναι ἀλήτης</l>
<l>ὥς περ ἐγών, ὄλβον δὲ θεοὶ μέλλουσιν ὀπάζειν.</l>
<l n="20">χερσὶ δὲ μή τι λίην προκαλίζεο,  μή με χολώσῃς,</l>
<l>μή σε γέρων περ ἐὼν στῆθος καὶ χείλεα φύρσω</l>
<l>αἵματος· ἡσυχίη δʼ ἂν ἐμοὶ καὶ μᾶλλον ἔτʼ εἴη</l>
<l>αὔριον· οὐ μὲν γάρ τί σʼ ὑποστρέψεσθαι ὀΐω</l>
<l>δεύτερον ἐς μέγαρον Λαερτιάδεω Ὀδυσῆος.</l>
</q>
<l n="25">τὸν δὲ χολωσάμενος προσεφώνεεν Ἶρος ἀλήτης·</l>
<q direct="unspecified">
<l>ὢ πόποι, ὡς ὁ μολοβρὸς ἐπιτροχάδην ἀγορεύει,</l>
<l>γρηῒ καμινοῖ ἶσος· ὃν ἂν κακὰ μητισαίμην</l>
<l>κόπτων ἀμφοτέρῃσι, χαμαὶ δέ κε πάντας ὀδόντας</l>
<l>γναθμῶν ἐξελάσαιμι συὸς ὣς ληϊβοτείρης.</l>
<l n="30">ζῶσαι νῦν,  ἵνα πάντες ἐπιγνώωσι καὶ οἵδε</l>
<l>μαρναμένους· πῶς δʼ ἂν σὺ νεωτέρῳ ἀνδρὶ μάχοιο;</l>
</q>
<l>
<milestone unit="para" ed="P"/>ὣς οἱ μὲν προπάροιθε θυράων ὑψηλάων</l>
<l>οὐδοῦ ἔπι ξεστοῦ πανθυμαδὸν ὀκριόωντο.</l>
<l>τοῖϊν δὲ ξυνέηχʼ ἱερὸν μένος Ἀντινόοιο,</l>
<l n="35">ἡδὺ δʼ ἄρʼ ἐκγελάσας μετεφώνει μνηστήρεσσιν·</l>
<q direct="unspecified">
<l>
<milestone unit="para" ed="P"/>ὦ φίλοι, οὐ μέν πώ τι πάρος τοιοῦτον ἐτύχθη,</l>
<l>οἵην τερπωλὴν θεὸς ἤγαγεν ἐς τόδε δῶμα.</l>
<l>ὁ ξεῖνός τε καὶ Ἶρος ἐρίζετον ἀλλήλοιϊν</l>
<l>χερσὶ μαχέσσασθαι· ἀλλὰ ξυνελάσσομεν ὦκα.</l>
</q>
<l n="40">
<milestone unit="para" ed="P"/>ὣς ἔφαθʼ,  οἱ δʼ ἄρα πάντες ἀνήϊξαν γελόωντες,</l>
<l>ἀμφὶ δʼ ἄρα πτωχοὺς κακοείμονας ἠγερέθοντο.</l>
<l>τοῖσιν δʼ Ἀντίνοος μετέφη, Εὐπείθεος υἱός·</l>
<q direct="unspecified">
<l>
<milestone unit="para" ed="P"/>κέκλυτέ μευ, μνηστῆρες ἀγήνορες, ὄφρα τι εἴπω.</l>
<l>γαστέρες αἵδʼ αἰγῶν κέατʼ ἐν πυρί, τὰς ἐπὶ δόρπῳ</l>
<l n="45">κατθέμεθα κνίσης τε καὶ αἵματος ἐμπλήσαντες·</l>
<l>ὁππότερος δέ κε νικήσῃ κρείσσων τε γένηται,</l>
<l>τάων ἥν κʼ ἐθέλῃσιν ἀναστὰς αὐτὸς ἑλέσθω·</l>
<l>αἰεὶ αὖθʼ ἡμῖν μεταδαίσεται, οὐδέ τινʼ ἄλλον</l>
<l>πτωχὸν ἔσω μίσγεσθαι ἐάσομεν αἰτήσοντα.</l>
</q>
<milestone n="50" unit="card" ed="p"/>
<l n="50">
<milestone unit="para" ed="P"/>ὣς ἔφατʼ Ἀντίνοος,  τοῖσιν δʼ ἐπιήνδανε μῦθος.</l>
<l>τοῖς δὲ δολοφρονέων μετέφη πολύμητις Ὀδυσσεύς·</l>
<q direct="unspecified">
<l>
<milestone unit="para" ed="P"/>ὦ φίλοι, οὔ πως ἔστι νεωτέρῳ ἀνδρὶ μάχεσθαι</l>
<l>ἄνδρα γέροντα, δύῃ ἀρημένον· ἀλλά με γαστὴρ</l>
<l>ὀτρύνει κακοεργός, ἵνα πληγῇσι δαμείω.</l>
<l n="55">ἀλλʼ ἄγε νῦν μοι πάντες ὀμόσσατε καρτερὸν ὅρκον,</l>
<l>μή τις ἐπʼ Ἴρῳ ἦρα φέρων ἐμὲ χειρὶ βαρείῃ</l>
<l>πλήξῃ ἀτασθάλλων, τούτῳ δέ με ἶφι δαμάσσῃ.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἀπώμνυον ὡς ἐκέλευεν.</l>
<l>αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,</l>
<l n="60">τοῖς δʼ αὖτις μετέειφʼ ἱερὴ ἲς Τηλεμάχοιο·</l>
<q direct="unspecified">
<l>
<milestone unit="para" ed="P"/>ξεῖνʼ, εἴ σʼ ὀτρύνει κραδίη καὶ θυμὸς ἀγήνωρ</l>
<l>τοῦτον ἀλέξασθαι, τῶν δʼ ἄλλων μή τινʼ Ἀχαιῶν</l>
<l>δείδιθʼ, ἐπεὶ πλεόνεσσι μαχήσεται ὅς κέ σε θείνῃ·</l>
<l>ξεινοδόκος μὲν ἐγών, ἐπὶ δʼ αἰνεῖτον βασιλῆες,</l>
<l n="65">Ἀντίνοός τε καὶ Εὐρύμαχος,  πεπνυμένω ἄμφω.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον· αὐτὰρ Ὀδυσσεὺς</l>
<l>ζώσατο μὲν ῥάκεσιν περὶ μήδεα, φαῖνε δὲ μηροὺς</l>
<l>καλούς τε μεγάλους τε, φάνεν δέ οἱ εὐρέες ὦμοι</l>
<l>στήθεά τε στιβαροί τε βραχίονες· αὐτὰρ Ἀθήνη</l>
<l n="70">ἄγχι παρισταμένη μέλεʼ ἤλδανε ποιμένι λαῶν.</l>
<l>μνηστῆρες δʼ ἄρα πάντες ὑπερφιάλως ἀγάσαντο·</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>
<milestone unit="para" ed="P"/>ἦ τάχα Ἶρος Ἄϊρος ἐπίσπαστον κακὸν ἕξει,</l>
<l>οἵην ἐκ ῥακέων ὁ γέρων ἐπιγουνίδα φαίνει.</l>
</q>
<l n="75">
<milestone unit="para" ed="P"/>ὣς ἄρʼ ἔφαν,  Ἴρῳ δὲ κακῶς ὠρίνετο θυμός.</l>
<l>ἀλλὰ καὶ ὣς δρηστῆρες ἄγον ζώσαντες ἀνάγκῃ</l>
<l>δειδιότα· σάρκες δὲ περιτρομέοντο μέλεσσιν.</l>
<l>Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>νῦν μὲν μήτʼ εἴης, βουγάϊε, μήτε γένοιο,</l>
<l n="80">εἰ δὴ τοῦτόν γε τρομέεις καὶ δείδιας αἰνῶς,</l>
<l>ἄνδρα γέροντα, δύῃ ἀρημένον, ἥ μιν ἱκάνει.</l>
<l>ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
<l>αἴ κέν σʼ οὗτος νικήσῃ κρείσσων τε γένηται,</l>
<l>πέμψω σʼ ἤπειρόνδε, βαλὼν ἐν νηὶ μελαίνῃ,</l>
<l n="85">εἰς Ἔχετον βασιλῆα,  βροτῶν δηλήμονα πάντων,</l>
<l>ὅς κʼ ἀπὸ ῥῖνα τάμῃσι καὶ οὔατα νηλέϊ χαλκῷ,</l>
<l>μήδεά τʼ ἐξερύσας δώῃ κυσὶν ὠμὰ δάσασθαι.</l>
</q>
<milestone n="88" unit="card" ed="p"/>
<l>
<milestone unit="para" ed="P"/>ὣς φάτο, τῷ δʼ ἔτι μᾶλλον ὑπὸ τρόμος ἔλλαβε γυῖα.</l>
<l>ἐς μέσσον δʼ ἄναγον· τὼ δʼ ἄμφω χεῖρας ἀνέσχον.</l>
<l n="90">δὴ τότε μερμήριξε πολύτλας δῖος Ὀδυσσεὺς</l>
<l>ἢ ἐλάσειʼ ὥς μιν ψυχὴ λίποι αὖθι πεσόντα,</l>
<l>ἦέ μιν ἦκʼ ἐλάσειε τανύσσειέν τʼ ἐπὶ γαίῃ.</l>
<l>ὧδε δέ οἱ φρονέοντι δοάσσατο κέρδιον εἶναι,</l>
<l>ἦκʼ ἐλάσαι, ἵνα μή μιν ἐπιφρασσαίατʼ Ἀχαιοί.</l>
<l n="95">δὴ τότʼ ἀνασχομένω ὁ μὲν ἤλασε δεξιὸν ὦμον</l>
<l>Ἶρος, ὁ δʼ αὐχένʼ ἔλασσεν ὑπʼ οὔατος, ὀστέα δʼ εἴσω</l>
<l>ἔθλασεν· αὐτίκα δʼ ἦλθε κατὰ στόμα φοίνιον αἷμα,</l>
<l>κὰδ δʼ ἔπεσʼ ἐν κονίῃσι μακών, σὺν δʼ ἤλασʼ ὀδόντας</l>
<l>λακτίζων ποσὶ γαῖαν· ἀτὰρ μνηστῆρες ἀγαυοὶ</l>
<l n="100">χεῖρας ἀνασχόμενοι γέλῳ ἔκθανον.  αὐτὰρ Ὀδυσσεὺς</l>
<l>ἕλκε διὲκ προθύροιο λαβὼν ποδός, ὄφρʼ ἵκετʼ αὐλήν,</l>
<l>αἰθούσης τε θύρας· καί μιν ποτὶ ἑρκίον αὐλῆς</l>
<l>εἷσεν ἀνακλίνας· σκῆπτρον δέ οἱ ἔμβαλε χειρί,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l n="105">
<milestone unit="para" ed="P"/>ἐνταυθοῖ νῦν ἧσο σύας τε κύνας τʼ ἀπερύκων,</l>
<l>μηδὲ σύ γε ξείνων καὶ πτωχῶν κοίρανος εἶναι</l>
<l>λυγρὸς ἐών, μή πού τι κακὸν καὶ μεῖζον ἐπαύρῃ.</l>
</q>
<l>
<milestone unit="para" ed="P"/>ἦ ῥα καὶ ἀμφʼ ὤμοισιν ἀεικέα βάλλετο πήρην,</l>
<l>πυκνὰ ῥωγαλέην· ἐν δὲ στρόφος ἦεν ἀορτήρ.</l>
<l n="110">ἂψ δʼ ὅ γʼ ἐπʼ οὐδὸν ἰὼν κατʼ ἄρʼ ἕζετο· τοὶ δʼ ἴσαν εἴσω</l>
<l>ἡδὺ γελώοντες καὶ δεικανόωντʼ ἐπέεσσι·</l>
<q direct="unspecified">
<l>
<milestone unit="para" ed="P"/>Ζεύς τοι δοίη, ξεῖνε, καὶ ἀθάνατοι θεοὶ ἄλλοι,</l>
<l>ὅττι μάλιστʼ ἐθέλεις καί τοι φίλον ἔπλετο θυμῷ,</l>
<l>ὃς τοῦτον τὸν ἄναλτον ἀλητεύειν ἀπέπαυσας</l>
<l n="115">ἐν δήμῳ· τάχα γάρ μιν ἀνάξομεν ἤπειρόνδε</l>
<l>εἰς Ἔχετον βασιλῆα, βροτῶν δηλήμονα πάντων.</l>
</q>
<l>
<milestone unit="para" ed="P"/>ὣς ἄρʼ ἔφαν, χαῖρεν δὲ κλεηδόνι δῖος Ὀδυσσεύς.</l>
<l>Ἀντίνοος δʼ ἄρα οἱ μεγάλην παρὰ γαστέρα θῆκεν,</l>
<l>ἐμπλείην κνίσης τε καὶ αἵματος· Ἀμφίνομος δὲ</l>
<l n="120">ἄρτους ἐκ κανέοιο δύω παρέθηκεν ἀείρας</l>
<l>καὶ δέπαϊ χρυσέῳ δειδίσκετο, φώνησέν τε·</l>
<q direct="unspecified">
<l>
<milestone unit="para" ed="P"/>χαῖρε, πάτερ ὦ ξεῖνε, γένοιτό τοι ἔς περ ὀπίσσω</l>
<l>ὄλβος· ἀτὰρ μὲν νῦν γε κακοῖς ἔχεαι πολέεσσι.</l>
</q>
<milestone n="124" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="125">Ἀμφίνομʼ,  ἦ μάλα μοι δοκέεις πεπνυμένος εἶναι·</l>
<l>τοίου γὰρ καὶ πατρός, ἐπεὶ κλέος ἐσθλὸν ἄκουον,</l>
<l>Νῖσον Δουλιχιῆα ἐΰν τʼ ἔμεν ἀφνειόν τε·</l>
<l>τοῦ σʼ ἔκ φασι γενέσθαι, ἐπητῇ δʼ ἀνδρὶ ἔοικας.</l>
<l>τοὔνεκά τοι ἐρέω, σὺ δὲ σύνθεο καί μευ ἄκουσον·</l>
<l n="130">οὐδὲν ἀκιδνότερον γαῖα τρέφει ἀνθρώποιο,</l>
<l>πάντων ὅσσα τε γαῖαν ἔπι πνείει τε καὶ ἕρπει.</l>
<l>οὐ μὲν γάρ ποτέ φησι κακὸν πείσεσθαι ὀπίσσω,</l>
<l>ὄφρʼ ἀρετὴν παρέχωσι θεοὶ καὶ γούνατʼ ὀρώρῃ·</l>
<l>ἀλλʼ ὅτε δὴ καὶ λυγρὰ θεοὶ μάκαρες τελέσωσι,</l>
<l n="135">καὶ τὰ φέρει ἀεκαζόμενος τετληότι θυμῷ·</l>
<l>τοῖος γὰρ νόος ἐστὶν ἐπιχθονίων ἀνθρώπων</l>
<l>οἷον ἐπʼ ἦμαρ ἄγησι πατὴρ ἀνδρῶν τε θεῶν τε.</l>
<l>καὶ γὰρ ἐγώ ποτʼ ἔμελλον ἐν ἀνδράσιν ὄλβιος εἶναι,</l>
<l>πολλὰ δʼ ἀτάσθαλʼ ἔρεξα βίῃ καὶ κάρτεϊ εἴκων,</l>
<l n="140">πατρί τʼ ἐμῷ πίσυνος καὶ ἐμοῖσι κασιγνήτοισι.</l>
<l>τῷ μή τίς ποτε πάμπαν ἀνὴρ ἀθεμίστιος εἴη,</l>
<l>ἀλλʼ ὅ γε σιγῇ δῶρα θεῶν ἔχοι, ὅττι διδοῖεν.</l>
<l>οἷʼ ὁρόω μνηστῆρας ἀτάσθαλα μηχανόωντας,</l>
<l>κτήματα κείροντας καὶ ἀτιμάζοντας ἄκοιτιν</l>
<l n="145">ἀνδρός,  ὃν οὐκέτι φημὶ φίλων καὶ πατρίδος αἴης</l>
<l>δηρὸν ἀπέσσεσθαι· μάλα δὲ σχεδόν. ἀλλά σε δαίμων</l>
<l>οἴκαδʼ ὑπεξαγάγοι, μηδʼ ἀντιάσειας ἐκείνῳ,</l>
<l>ὁππότε νοστήσειε φίλην ἐς πατρίδα γαῖαν·</l>
<l>οὐ γὰρ ἀναιμωτί γε διακρινέεσθαι ὀΐω</l>
<l n="150">μνηστῆρας καὶ κεῖνον,  ἐπεί κε μέλαθρον ὑπέλθῃ.</l>
</q>
<l>
<milestone unit="para" ed="P"/>ὣς φάτο, καὶ σπείσας ἔπιεν μελιηδέα οἶνον,</l>
<l>ἂψ δʼ ἐν χερσὶν ἔθηκε δέπας κοσμήτορι λαῶν.</l>
<l>αὐτὰρ ὁ βῆ διὰ δῶμα φίλον τετιημένος ἦτορ,</l>
<l>νευστάζων κεφαλῇ· δὴ γὰρ κακὸν ὄσσετο θυμός.</l>
<l n="155">ἀλλʼ οὐδʼ ὣς φύγε κῆρα· πέδησε δὲ καὶ τὸν Ἀθήνη</l>
<l>Τηλεμάχου ὑπὸ χερσὶ καὶ ἔγχεϊ ἶφι δαμῆναι.</l>
<l>ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη.</l>
<l>
<milestone unit="para" ed="P"/>τῇ δʼ ἄρʼ ἐπὶ φρεσὶ θῆκε θεὰ γλαυκῶπις Ἀθήνη,</l>
<l>κούρῃ Ἰκαρίοιο, περίφρονι Πηνελοπείῃ,</l>
<l n="160">μνηστήρεσσι φανῆναι,  ὅπως πετάσειε μάλιστα</l>
<l>θυμὸν μνηστήρων ἰδὲ τιμήεσσα γένοιτο</l>
<l>μᾶλλον πρὸς πόσιός τε καὶ υἱέος ἢ πάρος ἦεν.</l>
<l>ἀχρεῖον δʼ ἐγέλασσεν ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>Εὐρυνόμη, θυμός μοι ἐέλδεται, οὔ τι πάρος γε,</l>
<l n="165">μνηστήρεσσι φανῆναι,  ἀπεχθομένοισί περ ἔμπης·</l>
<l>παιδὶ δέ κεν εἴποιμι ἔπος, τό κε κέρδιον εἴη,</l>
<l>μὴ πάντα μνηστῆρσιν ὑπερφιάλοισιν ὁμιλεῖν,</l>
<l>οἵ τʼ εὖ μὲν βάζουσι, κακῶς δʼ ὄπιθεν φρονέουσι.</l>
</q>
<milestone n="169" unit="card" ed="p"/>
<l>
<milestone unit="para" ed="P"/>τὴν δʼ αὖτʼ Εὐρυνόμη ταμίη πρὸς μῦθον ἔειπεν·</l>
<q direct="unspecified">
<l n="170">ναὶ δὴ ταῦτά γε πάντα,  τέκος, κατὰ μοῖραν ἔειπες.</l>
<l>ἀλλʼ ἴθι καὶ σῷ παιδὶ ἔπος φάο μηδʼ ἐπίκευθε,</l>
<l>χρῶτʼ ἀπονιψαμένη καὶ ἐπιχρίσασα παρειάς·</l>
<l>μηδʼ οὕτω δακρύοισι πεφυρμένη ἀμφὶ πρόσωπα</l>
<l>ἔρχευ, ἐπεὶ κάκιον πενθήμεναι ἄκριτον αἰεί.</l>
<l n="175">ἤδη μὲν γάρ τοι παῖς τηλίκος,  ὃν σὺ μάλιστα</l>
<l>ἠρῶ ἀθανάτοισι γενειήσαντα ἰδέσθαι.</l>
</q>
<l>
<milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
<q direct="unspecified">
<l>Εὐρυνόμη, μὴ ταῦτα παραύδα, κηδομένη περ,</l>
<l>χρῶτʼ ἀπονίπτεσθαι καὶ ἐπιχρίεσθαι ἀλοιφῇ·</l>
<l n="180">ἀγλαΐην γὰρ ἐμοί γε θεοί,  τοὶ Ὄλυμπον ἔχουσιν,</l>
<l>ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.</l>
<l>ἀλλά μοι Αὐτονόην τε καὶ Ἱπποδάμειαν ἄνωχθι</l>
<l>ἐλθέμεν, ὄφρα κέ μοι παρστήετον ἐν μεγάροισιν·</l>
<l>οἴη δʼ οὐκ εἴσειμι μετʼ ἀνέρας· αἰδέομαι γάρ.</l>
</q>
<l n="185">
<milestone unit="para" ed="P"/>ὣς ἄρʼ ἔφη,  γρηῢς δὲ διὲκ μεγάροιο βεβήκει</l>
<l>ἀγγελέουσα γυναιξὶ καὶ ὀτρυνέουσα νέεσθαι.</l>
<l>
<milestone unit="para" ed="P"/>ἔνθʼ αὖτʼ ἄλλʼ ἐνόησε θεὰ γλαυκῶπις Ἀθήνη·</l>
<l>κούρῃ Ἰκαρίοιο κατὰ γλυκὺν ὕπνον ἔχευεν,</l>
<l>εὗδε δʼ ἀνακλινθεῖσα, λύθεν δέ οἱ ἅψεα πάντα</l>
<l n="190">αὐτοῦ ἐνὶ κλιντῆρι· τέως δʼ ἄρα δῖα θεάων</l>
<l>ἄμβροτα δῶρα δίδου, ἵνα μιν θησαίατʼ Ἀχαιοί.</l>
<l>κάλλεϊ μέν οἱ πρῶτα προσώπατα καλὰ κάθηρεν</l>
<l>ἀμβροσίῳ, οἵῳ περ ἐϋστέφανος Κυθέρεια</l>
<l>χρίεται, εὖτʼ ἂν ἴῃ Χαρίτων χορὸν ἱμερόεντα·</l>
<l n="195">καί μιν μακροτέρην καὶ πάσσονα θῆκεν ἰδέσθαι,</l>
<l>λευκοτέρην δʼ ἄρα μιν θῆκε πριστοῦ ἐλέφαντος.</l>
<l>ἡ μὲν ἄρʼ ὣς ἔρξασʼ ἀπεβήσετο δῖα θεάων,</l>
<l>ἦλθον δʼ ἀμφίπολοι λευκώλενοι ἐκ μεγάροιο</l>
<l>φθόγγῳ ἐπερχόμεναι· τὴν δὲ γλυκὺς ὕπνος ἀνῆκε,</l>
<l n="200">καί ῥʼ ἀπομόρξατο χερσὶ παρειὰς φώνησέν τε·</l>
<q direct="unspecified">
<l>
<milestone unit="para" ed="P"/>ἦ με μάλʼ αἰνοπαθῆ μαλακὸν περὶ κῶμʼ ἐκάλυψεν.</l>
<l>αἴθε μοι ὣς μαλακὸν θάνατον πόροι Ἄρτεμις ἁγνὴ</l>
<l>αὐτίκα νῦν, ἵνα μηκέτʼ ὀδυρομένη κατὰ θυμὸν</l>
<l>αἰῶνα φθινύθω, πόσιος ποθέουσα φίλοιο</l>
<l n="205">παντοίην ἀρετήν,  ἐπεὶ ἔξοχος ἦεν Ἀχαιῶν.</l>
</q>
<milestone n="206" unit="card" ed="p"/>
<l>
<milestone unit="para" ed="P"/>ὣς φαμένη κατέβαινʼ ὑπερώϊα σιγαλόεντα,</l>
<l>οὐκ οἴη· ἅμα τῇ γε καὶ ἀμφίπολοι δύʼ ἕποντο.</l>
<l>ἡ δʼ ὅτε δὴ μνηστῆρας ἀφίκετο δῖα γυναικῶν,</l>
<l>στῆ ῥα παρὰ σταθμὸν τέγεος πύκα ποιητοῖο,</l>
<l n="210">ἄντα παρειάων σχομένη λιπαρὰ κρήδεμνα·</l>
<l>ἀμφίπολος δʼ ἄρα οἱ κεδνὴ ἑκάτερθε παρέστη.</l>
<l>τῶν δʼ αὐτοῦ λύτο γούνατʼ, ἔρῳ δʼ ἄρα θυμὸν ἔθελχθεν,</l>
<l>πάντες δʼ ἠρήσαντο παραὶ λεχέεσσι κλιθῆναι.</l>
<l>ἡ δʼ αὖ Τηλέμαχον προσεφώνεεν, ὃν φίλον υἱόν·</l>
<q direct="unspecified">
<l n="215">
<milestone unit="para" ed="P"/>Τηλέμαχʼ,  οὐκέτι τοι φρένες ἔμπεδοι οὐδὲ νόημα·</l>
<l>παῖς ἔτʼ ἐὼν καὶ μᾶλλον ἐνὶ φρεσὶ κέρδεʼ ἐνώμας·</l>
<l>νῦν δʼ, ὅτε δὴ μέγας ἐσσὶ καὶ ἥβης μέτρον ἱκάνεις,</l>
<l>καί κέν τις φαίη γόνον ἔμμεναι ὀλβίου ἀνδρός,</l>
<l>ἐς μέγεθος καὶ κάλλος ὁρώμενος, ἀλλότριος φώς,</l>
<l n="220">οὐκέτι τοι φρένες εἰσὶν ἐναίσιμοι οὐδὲ νόημα.</l>
<l>οἷον δὴ τόδε ἔργον ἐνὶ μεγάροισιν ἐτύχθη,</l>
<l>ὃς τὸν ξεῖνον ἔασας ἀεικισθήμεναι οὕτως.</l>
<l>πῶς νῦν, εἴ τι ξεῖνος ἐν ἡμετέροισι δόμοισιν</l>
<l>ἥμενος ὧδε πάθοι ῥυστακτύος ἐξ ἀλεγεινῆς;</l>
<l n="225">σοί κʼ αἶσχος λώβη τε μετʼ ἀνθρώποισι πέλοιτο.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>μῆτερ ἐμή, τὸ μὲν οὔ σε νεμεσσῶμαι κεχολῶσθαι·</l>
<l>αὐτὰρ ἐγὼ θυμῷ νοέω καὶ οἶδα ἕκαστα,</l>
<l>ἐσθλά τε καὶ τὰ χέρεια· πάρος δʼ ἔτι νήπιος ἦα.</l>
<l n="230">ἀλλά τοι οὐ δύναμαι πεπνυμένα πάντα νοῆσαι·</l>
<l>ἐκ γάρ με πλήσσουσι παρήμενοι ἄλλοθεν ἄλλος</l>
<l>οἵδε κακὰ φρονέοντες, ἐμοὶ δʼ οὐκ εἰσὶν ἀρωγοί.</l>
<l>οὐ μέν τοι ξείνου γε καὶ Ἴρου μῶλος ἐτύχθη</l>
<l>μνηστήρων ἰότητι, βίῃ δʼ ὅ γε φέρτερος ἦεν.</l>
<l n="235">αἲ γάρ,  Ζεῦ τε πάτερ καὶ Ἀθηναίη καὶ Ἄπολλον,</l>
<l>οὕτω νῦν μνηστῆρες ἐν ἡμετέροισι δόμοισι</l>
<l>νεύοιεν κεφαλὰς δεδμημένοι, οἱ μὲν ἐν αὐλῇ,</l>
<l>οἱ δʼ ἔντοσθε δόμοιο, λελῦτο δὲ γυῖα ἑκάστου,</l>
<l>ὡς νῦν Ἶρος κεῖνος ἐπʼ αὐλείῃσι θύρῃσιν</l>
<l n="240">ἧσται νευστάζων κεφαλῇ,  μεθύοντι ἐοικώς,</l>
<l>οὐδʼ ὀρθὸς στῆναι δύναται ποσὶν οὐδὲ νέεσθαι</l>
<l>οἴκαδʼ, ὅπη οἱ νόστος, ἐπεὶ φίλα γυῖα λέλυνται.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
<l>Εὐρύμαχος δʼ ἐπέεσσι προσηύδα Πηνελόπειαν·</l>
<q direct="unspecified">
<l n="245">
<milestone unit="para" ed="P"/>κούρη Ἰκαρίοιο,  περίφρον Πηνελόπεια,</l>
<l>εἰ πάντες σε ἴδοιεν ἀνʼ Ἴασον Ἄργος Ἀχαιοί,</l>
<l>πλέονές κε μνηστῆρες ἐν ὑμετέροισι δόμοισιν</l>
<l>ἠῶθεν δαινύατʼ, ἐπεὶ περίεσσι γυναικῶν</l>
<l>εἶδός τε μέγεθός τε ἰδὲ φρένας ἔνδον ἐΐσας.</l>
</q>
<milestone n="250" unit="card" ed="p"/>
<l n="250">
<milestone unit="para" ed="P"/>τὸν δʼ ἠμείβετʼ ἔπειτα περίφρων Πηνελόπεια·</l>
<q direct="unspecified">
<l>Εὐρύμαχʼ, ἦ τοι ἐμὴν ἀρετὴν εἶδός τε δέμας τε</l>
<l>ὤλεσαν ἀθάνατοι, ὅτε Ἴλιον εἰσανέβαινον</l>
<l>Ἀργεῖοι, μετὰ τοῖσι δʼ ἐμὸς πόσις ᾖεν Ὀδυσσεύς.</l>
<l>εἰ κεῖνός γʼ ἐλθὼν τὸν ἐμὸν βίον ἀμφιπολεύοι,</l>
<l n="255">μεῖζόν κε κλέος εἴη ἐμὸν καὶ κάλλιον οὕτως.</l>
<l>νῦν δʼ ἄχομαι· τόσα γάρ μοι ἐπέσσευεν κακὰ δαίμων.</l>
<l>ἦ μὲν δὴ ὅτε τʼ ᾖε λιπὼν κάτα πατρίδα γαῖαν,</l>
<l>δεξιτερὴν ἐπὶ καρπῷ ἑλὼν ἐμὲ χεῖρα προσηύδα·</l>
<q direct="unspecified">
<l>
<milestone unit="para" ed="P"/>ὦ γύναι, οὐ γὰρ ὀΐω ἐϋκνήμιδας Ἀχαιοὺς</l>
<l n="260">ἐκ Τροίης εὖ πάντας ἀπήμονας ἀπονέεσθαι·</l>
<l>καὶ γὰρ Τρῶάς φασι μαχητὰς ἔμμεναι ἄνδρας,</l>
<l>ἠμὲν ἀκοντιστὰς ἠδὲ ῥυτῆρας ὀϊστῶν</l>
<l>ἵππων τʼ ὠκυπόδων ἐπιβήτορας, οἵ κε τάχιστα</l>
<l>ἔκριναν μέγα νεῖκος ὁμοιΐου πολέμοιο.</l>
<l n="265">τῷ οὐκ οἶδʼ ἤ κέν μʼ ἀνέσει θεός,  ἦ κεν ἁλώω</l>
<l>αὐτοῦ ἐνὶ Τροίῃ· σοὶ δʼ ἐνθάδε πάντα μελόντων.</l>
<l>μεμνῆσθαι πατρὸς καὶ μητέρος ἐν μεγάροισιν</l>
<l>ὡς νῦν, ἢ ἔτι μᾶλλον ἐμεῦ ἀπονόσφιν ἐόντος·</l>
<l>αὐτὰρ ἐπὴν δὴ παῖδα γενειήσαντα ἴδηαι,</l>
<l n="270">γήμασθʼ ᾧ κʼ ἐθέλῃσθα,  τεὸν κατὰ δῶμα λιποῦσα.</l>
</q>
<l>
<milestone unit="para" ed="P"/>κεῖνος τὼς ἀγόρευε· τὰ δὴ νῦν πάντα τελεῖται.</l>
<l>νὺξ δʼ ἔσται ὅτε δὴ στυγερὸς γάμος ἀντιβολήσει</l>
<l>οὐλομένης ἐμέθεν, τῆς τε Ζεὺς ὄλβον ἀπηύρα.</l>
<l>ἀλλὰ τόδʼ αἰνὸν ἄχος κραδίην καὶ θυμὸν ἱκάνει·</l>
<l n="275">μνηστήρων οὐχ ἥδε δίκη τὸ πάροιθε τέτυκτο·</l>
<l>οἵ τʼ ἀγαθήν τε γυναῖκα καὶ ἀφνειοῖο θύγατρα</l>
<l>μνηστεύειν ἐθέλωσι καὶ ἀλλήλοις ἐρίσωσιν,</l>
<l>αὐτοὶ τοί γʼ ἀπάγουσι βόας καὶ ἴφια μῆλα,</l>
<l>κούρης δαῖτα φίλοισι, καὶ ἀγλαὰ δῶρα διδοῦσιν·</l>
<l n="280">ἀλλʼ οὐκ ἀλλότριον βίοτον νήποινον ἔδουσιν.</l>
</q>
<l>
<milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
<l>οὕνεκα τῶν μὲν δῶρα παρέλκετο, θέλγε δὲ θυμὸν</l>
<l>μειλιχίοις ἐπέεσσι, νόος δέ οἱ ἄλλα μενοίνα.</l>
<l>
<milestone unit="para" ed="P"/>τὴν δʼ αὖτʼ Ἀντίνοος προσέφη, Εὐπείθεος υἱός,</l>
<q direct="unspecified">
<l n="285">κούρη Ἰκαρίοιο,  περίφρον Πηνελόπεια,</l>
<l>δῶρα μὲν ὅς κʼ ἐθέλῃσιν Ἀχαιῶν ἐνθάδʼ ἐνεῖκαι,</l>
<l>δέξασθʼ. οὐ γὰρ καλὸν ἀνήνασθαι δόσιν ἐστίν·</l>
<l>ἡμεῖς δʼ οὔτʼ ἐπὶ ἔργα πάρος γʼ ἴμεν οὔτε πῃ ἄλλῃ,</l>
<l>πρίν γέ σε τῷ γήμασθαι Ἀχαιῶν ὅς τις ἄριστος.</l>
</q>
<milestone n="290" unit="card" ed="p"/>
<l n="290">
<milestone unit="para" ed="P"/>ὣς ἔφατʼ Ἀντίνοος,  τοῖσιν δʼ ἐπιήνδανε μῦθος·</l>
<l>δῶρα δʼ ἄρʼ οἰσέμεναι πρόεσαν κήρυκα ἕκαστος.</l>
<l>Ἀντινόῳ μὲν ἔνεικε μέγαν περικαλλέα πέπλον,</l>
<l>ποικίλον· ἐν δʼ ἀρʼ ἔσαν περόναι δυοκαίδεκα πᾶσαι</l>
<l>χρύσειαι, κληῗσιν ἐϋγνάμπτοις ἀραρυῖαι.</l>
<l n="295">ὅρμον δʼ Εὐρυμάχῳ πολυδαίδαλον αὐτίκʼ ἔνεικε.</l>
<l>χρύσεον, ἠλέκτροισιν ἐερμένον ἠέλιον ὥς.</l>
<l>ἕρματα δʼ Εὐρυδάμαντι δύω θεράποντες ἔνεικαν,</l>
<l>τρίγληνα μορόεντα· χάρις δʼ ἀπελάμπετο πολλή.</l>
<l>ἐκ δʼ ἄρα Πεισάνδροιο Πολυκτορίδαο ἄνακτος</l>
<l n="300">ἴσθμιον ἤνεικεν θεράπων,  περικαλλὲς ἄγαλμα.</l>
<l>ἄλλο δʼ ἄρʼ ἄλλος δῶρον Ἀχαιῶν καλὸν ἔνεικεν.</l>
<l>ἡ μὲν ἔπειτʼ ἀνέβαινʼ ὑπερώϊα δῖα γυναικῶν,</l>
<l>τῇ δʼ ἄρʼ ἅμʼ ἀμφίπολοι ἔφερον περικαλλέα δῶρα</l>
<l>
<milestone unit="para" ed="P"/>οἱ δʼ εἰς ὀρχηστύν τε καὶ ἱμερόεσσαν ἀοιδὴν</l>
<l n="305">τρεψάμενοι τέρποντο,  μένον δʼ ἐπὶ ἕσπερον ἐλθεῖν.</l>
<l>τοῖσι δὲ τερπομένοισι μέλας ἐπὶ ἕσπερος ἦλθεν.</l>
<l>αὐτίκα λαμπτῆρας τρεῖς ἵστασαν ἐν μεγάροισιν,</l>
<l>ὄφρα φαείνοιεν· περὶ δὲ ξύλα κάγκανα θῆκαν,</l>
<l>αὖα πάλαι, περίκηλα, νέον κεκεασμένα χαλκῷ,</l>
<l n="310">καὶ δαΐδας μετέμισγον· ἀμοιβηδὶς δʼ ἀνέφαινον</l>
<l>δμῳαὶ Ὀδυσσῆος ταλασίφρονος. αὐτὰρ ὁ τῇσιν</l>
<l>αὐτὸς διογενῆς μετέφη πολύμητις Ὀδυσσεύς·</l>
<q direct="unspecified">
<l>
<milestone unit="para" ed="P"/>δμῳαὶ Ὀδυσσῆος, δὴν οἰχομένοιο ἄνακτος,</l>
<l>ἔρχεσθε πρὸς δώμαθʼ, ἵνʼ αἰδοίη βασίλεια·</l>
<l n="315">τῇ δὲ παρʼ ἠλάκατα στροφαλίζετε,  τέρπετε δʼ αὐτὴν</l>
<l>ἥμεναι ἐν μεγάρῳ, ἢ εἴρια πείκετε χερσίν·</l>
<l>αὐτὰρ ἐγὼ τούτοισι φάος πάντεσσι παρέξω.</l>
<l>ἤν περ γάρ κʼ ἐθέλωσιν ἐΰθρονον Ἠῶ μίμνειν,</l>
<l>οὔ τί με νικήσουσι· πολυτλήμων δὲ μάλʼ εἰμί.</l>
</q>
<l n="320">
<milestone unit="para" ed="P"/>ὣς ἔφαθʼ,  αἱ δʼ ἐγέλασσαν, ἐς ἀλλήλας δὲ ἴδοντο.</l>
<l>τὸν δʼ αἰσχρῶς ἐνένιπε Μελανθὼ καλλιπάρῃος,</l>
<l>τὴν Δολίος μὲν ἔτικτε, κόμισσε δὲ Πηνελόπεια,</l>
<l>παῖδα δὲ ὣς ἀτίταλλε, δίδου δʼ ἄρʼ ἀθύρματα θυμῷ·</l>
<l>ἀλλʼ οὐδʼ ὣς ἔχε πένθος ἐνὶ φρεσὶ Πηνελοπείης,</l>
<l n="325">ἀλλʼ ἥ γʼ Εὐρυμάχῳ μισγέσκετο καὶ φιλέεσκεν.</l>
<l>ἥ ῥʼ Ὀδυσῆʼ ἐνένιπεν ὀνειδείοις ἐπέεσσιν·</l>
<q direct="unspecified">
<l>
<milestone unit="para" ed="P"/>ξεῖνε τάλαν, σύ γέ τις φρένας ἐκπεπαταγμένος ἐσσί,</l>
<l>οὐδʼ ἐθέλεις εὕδειν χαλκήϊον ἐς δόμον ἐλθών,</l>
<l>ἠέ που ἐς λέσχην, ἀλλʼ ἐνθάδε πόλλʼ ἀγορεύεις,</l>
<l n="330">θαρσαλέως πολλοῖσι μετʼ ἀνδράσιν,  οὐδέ τι θυμῷ</l>
<l>ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ</l>
<l>τοιοῦτος νόος ἐστίν· ὃ καὶ μεταμώνια βάζεις.</l>
<l>ἦ ἀλύεις, ὅτι Ἶρον ἐνίκησας τὸν ἀλήτην;</l>
<l>μή τίς τοι τάχα Ἴρου ἀμείνων ἄλλος ἀναστῇ,</l>
<l n="335">ὅς τίς σʼ ἀμφὶ κάρη κεκοπὼς χερσὶ στιβαρῇσι</l>
<l>δώματος ἐκπέμψῃσι, φορύξας αἵματι πολλῷ.</l>
</q>
<milestone n="337" unit="card" ed="p"/>
<l>
<milestone unit="para" ed="P"/>τὴν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l>ἦ τάχα Τηλεμάχῳ ἐρέω, κύον, οἷʼ ἀγορεύεις,</l>
<l>κεῖσʼ ἐλθών, ἵνα σʼ αὖθι διὰ μελεϊστὶ τάμῃσιν.</l>
</q>
<l n="340">
<milestone unit="para" ed="P"/>ὣς εἰπὼν ἐπέεσσι διεπτοίησε γυναῖκας.</l>
<l>βὰν δʼ ἴμεναι διὰ δῶμα, λύθεν δʼ ὑπὸ γυῖα ἑκάστης</l>
<l>ταρβοσύνῃ· φὰν γάρ μιν ἀληθέα μυθήσασθαι.</l>
<l>αὐτὰρ ὁ πὰρ λαμπτῆρσι φαείνων αἰθομένοισιν</l>
<l>ἑστήκειν ἐς πάντας ὁρώμενος· ἄλλα δέ οἱ κῆρ</l>
<l n="345">ὥρμαινε φρεσὶν ᾗσιν,  ἅ ῥʼ οὐκ ἀτέλεστα γένοντο.</l>
<l>
<milestone unit="para" ed="P"/>μνηστῆρας δʼ οὐ πάμπαν ἀγήνορας εἴα Ἀθήνη</l>
<l>λώβης ἴσχεσθαι θυμαλγέος, ὄφρʼ ἔτι μᾶλλον</l>
<l>δύη ἄχος κραδίην Λαερτιάδεω Ὀδυσῆος.</l>
<l>τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν,</l>
<l n="350">κερτομέων Ὀδυσῆα· γέλω δʼ ἑτάροισιν ἔτευχε.</l>
<q direct="unspecified">
<l>
<milestone unit="para" ed="P"/>κέκλυτέ μευ, μνηστῆρες ἀγακλειτῆς βασιλείης,</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l>οὐκ ἀθεεὶ ὅδʼ ἀνὴρ Ὀδυσήϊον ἐς δόμον ἵκει·</l>
<l>ἔμπης μοι δοκέει δαίδων σέλας ἔμμεναι αὐτοῦ</l>
<l n="355">κὰκ κεφαλῆς,  ἐπεὶ οὔ οἱ ἔνι τρίχες οὐδʼ ἠβαιαί.</l>
</q>
<l>
<milestone unit="para" ed="P"/>ἦ ῥʼ, ἅμα τε προσέειπεν Ὀδυσσῆα πτολίπορθον·</l>
<q direct="unspecified">
<l>ξεῖνʼ, ἦ ἄρ κʼ ἐθέλοις θητευέμεν, εἴ σʼ ἀνελοίμην,</l>
<l>ἀγροῦ ἐπʼ ἐσχατιῆς—μισθὸς δέ τοι ἄρκιος ἔσται—</l>
<l>αἱμασιάς τε λέγων καὶ δένδρεα μακρὰ φυτεύων;</l>
<l n="360">ἔνθα κʼ ἐγὼ σῖτον μὲν ἐπηετανὸν παρέχοιμι,</l>
<l>εἵματα δʼ ἀμφιέσαιμι ποσίν θʼ ὑποδήματα δοίην.</l>
<l>ἀλλʼ ἐπεὶ οὖν δὴ ἔργα κάκʼ ἔμμαθες, οὐκ ἐθελήσεις</l>
<l>ἔργον ἐποίχεσθαι, ἀλλὰ πτώσσειν κατὰ δῆμον</l>
<l>βούλεαι, ὄφρʼ ἄν ἔχῃς βόσκειν σὴν γαστέρʼ ἄναλτον.</l>
</q>
<milestone n="365" unit="card" ed="p"/>
<l n="365">
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>Εὐρύμαχʼ,  εἰ γὰρ νῶϊν ἔρις ἔργοιο γένοιτο</l>
<l>ὥρῃ ἐν εἰαρινῇ, ὅτε τʼ ἤματα μακρὰ πέλονται,</l>
<l>ἐν ποίῃ, δρέπανον μὲν ἐγὼν εὐκαμπὲς ἔχοιμι,</l>
<l>καὶ δὲ σὺ τοῖον ἔχοις, ἵνα πειρησαίμεθα ἔργου</l>
<l n="370">νήστιες ἄχρι μάλα κνέφαος,  ποίη δὲ παρείη.</l>
<l>εἰ δʼ αὖ καὶ βόες εἶεν ἐλαυνέμεν, οἵ περ ἄριστοι,</l>
<l>αἴθωνες, μεγάλοι, ἄμφω κεκορηότε ποίης,</l>
<l>ἥλικες, ἰσοφόροι, τῶν τε σθένος οὐκ ἀλαπαδνόν,</l>
<l>τετράγυον δʼ εἴη, εἴκοι δʼ ὑπὸ βῶλος ἀρότρῳ·</l>
<l n="375">τῷ κέ μʼ ἴδοις,  εἰ ὦλκα διηνεκέα προταμοίμην.</l>
<l>εἰ δʼ αὖ καὶ πόλεμόν ποθεν ὁρμήσειε Κρονίων</l>
<l>σήμερον, αὐτὰρ ἐμοὶ σάκος εἴη καὶ δύο δοῦρε</l>
<l>καὶ κυνέη πάγχαλκος, ἐπὶ κροτάφοις ἀραρυῖα,</l>
<l>τῷ κέ μʼ ἴδοις πρώτοισιν ἐνὶ προμάχοισι μιγέντα,</l>
<l n="380">οὐδʼ ἄν μοι τὴν γαστέρʼ ὀνειδίζων ἀγορεύοις.</l>
<l>ἀλλὰ μάλʼ ὑβρίξεις, καί τοι νόος ἐστὶν ἀπηνής·</l>
<l>καί πού τις δοκέεις μέγας ἔμμεναι ἠδὲ κραταιός,</l>
<l>οὕνεκα πὰρ παύροισι καὶ οὐκ ἀγαθοῖσιν ὁμιλεῖς.</l>
<l>εἰ δʼ Ὀδυσεὺς ἔλθοι καὶ ἵκοιτʼ ἐς πατρίδα γαῖαν,</l>
<l n="385">αἶψά κέ τοι τὰ θύρετρα,  καὶ εὐρέα περ μάλʼ ἐόντα,</l>
<l>φεύγοντι στείνοιτο διὲκ προθύροιο θύραζε.</l>
</q>
<l>
<milestone unit="para" ed="P"/>ὣς ἔφατʼ, Εὐρύμαχος δʼ ἐχολώσατο κηρόθι μᾶλλον,</l>
<l>καί μιν ὑπόδρα ἰδὼν ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἆ δείλʼ, ἦ τάχα τοι τελέω κακόν, οἷʼ ἀγορεύεις</l>
<l n="390">θαρσαλέως πολλοῖσι μετʼ ἀνδράσιν,  οὐδέ τι θυμῷ</l>
<l>ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ</l>
<l>τοιοῦτος νόος ἐστίν· ὃ καὶ μεταμώνια βάζεις.</l>
<l>ἦ ἀλύεις, ὅτι Ἶρον ἐνίκησας τὸν ἀλήτην;</l>
</q>
<milestone n="394" unit="card" ed="p"/>
<l>
<milestone unit="para" ed="P"/>ὣς ἄρα φωνήσας σφέλας ἔλλαβεν· αὐτὰρ Ὀδυσσεὺς</l>
<l n="395">Ἀμφινόμου πρὸς γοῦνα καθέζετο Δουλιχιῆος,</l>
<l>Εὐρύμαχον δείσας· ὁ δʼ ἄρʼ οἰνοχόον βάλε χεῖρα</l>
<l>δεξιτερήν· πρόχοος δὲ χαμαὶ βόμβησε πεσοῦσα,</l>
<l>αὐτὰρ ὅ γʼ οἰμώξας πέσεν ὕπτιος ἐν κονίῃσι.</l>
<l>μνηστῆρες δʼ ὁμάδησαν ἀνὰ μέγαρα σκιόεντα,</l>
<l n="400">ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>
<milestone unit="para" ed="P"/>αἴθʼ ὤφελλʼ ὁ ξεῖνος ἀλώμενος ἄλλοθʼ ὀλέσθαι</l>
<l>πρὶν ἐλθεῖν· τῷ οὔ τι τόσον κέλαδον μετέθηκε.</l>
<l>νῦν δὲ περὶ πτωχῶν ἐριδαίνομεν, οὐδέ τι δαιτὸς</l>
<l>ἐσθλῆς ἔσσεται ἦδος, ἐπεὶ τὰ χερείονα νικᾷ.</l>
</q>
<l n="405">τοῖσι δὲ καὶ μετέειφʼ ἱερὴ ἲς Τηλεμάχοιο</l>
<q direct="unspecified">
<l>δαιμόνιοι, μαίνεσθε καὶ οὐκέτι κεύθετε θυμῷ</l>
<l>βρωτὺν οὐδὲ ποτῆτα· θεῶν νύ τις ὔμμʼ ὀροθύνει.</l>
<l>ἀλλʼ εὖ δαισάμενοι κατακείετε οἴκαδʼ ἰόντες,</l>
<l>ὁππότε θυμὸς ἄνωγε· διώκω δʼ οὔ τινʼ ἐγώ γε.</l>
</q>
<l n="410">
<milestone unit="para" ed="P"/>ὣς ἔφαθʼ, οἱ δʼ ἄρα πάντες ὀδὰξ ἐν χείλεσι φύντες</l>
<l>Τηλέμαχον θαύμαζον,  ὃ θαρσαλέως ἀγόρευε.</l>
<l>τοῖσιν δʼ Ἀμφίνομος ἀγορήσατο καὶ μετέειπε</l>
<l>Νίσου φαίδιμος υἱός, Ἀρητιάδαο ἄνακτος·</l>
<q direct="unspecified">
<l>
<milestone unit="para" ed="P"/>ὦ φίλοι, οὐκ ἂν δή τις ἐπὶ ῥηθέντι δικαίῳ</l>
<l n="415">ἀντιβίοις ἐπέεσσι καθαπτόμενος χαλεπαίνοι·</l>
<l>μήτε τι τὸν ξεῖνον στυφελίζετε μήτε τινʼ ἄλλον</l>
<l>δμώων, οἳ κατὰ δώματʼ Ὀδυσσῆος θείοιο.</l>
<l>ἀλλʼ ἄγετʼ, οἰνοχόος μὲν ἐπαρξάσθω δεπάεσσιν,</l>
<l>ὄφρα σπείσαντες κατακείομεν οἴκαδʼ ἰόντες·</l>
<l n="420">τὸν ξεῖνον δὲ ἐῶμεν ἐνὶ μεγάροις Ὀδυσῆος</l>
<l>Τηλεμάχῳ μελέμεν· τοῦ γὰρ φίλον ἵκετο δῶμα.</l>
</q>
<l>
<milestone unit="para" ed="P"/>ὣς φάτο, τοῖσι δὲ πᾶσιν ἑαδότα μῦθον ἔειπε.</l>
<l>τοῖσιν δὲ κρητῆρα κεράσσατο Μούλιος ἥρως,</l>
<l>κῆρυξ Δουλιχιεύς· θεράπων δʼ ἦν Ἀμφινόμοιο·</l>
<l n="425">νώμησεν δʼ ἄρα πᾶσιν ἐπισταδόν· οἱ δὲ θεοῖσι</l>
<l>σπείσαντες μακάρεσσι πίον μελιηδέα οἶνον.</l>
<l>αὐτὰρ ἐπεὶ σπεῖσάν τʼ ἔπιόν θʼ ὅσον ἤθελε θυμός,</l>
<l>βάν ῥʼ ἴμεναι κείοντες ἑὰ πρὸς δώμαθʼ ἕκαστος.</l>
</div1>
<div1 n="19" type="Book">
<milestone n="1" unit="card" ed="p"/>
<l>αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</l>
<l>μνηστήρεσσι φόνον σὺν Ἀθήνῃ μερμηρίζων·</l>
<l>αἶψα δὲ Τηλέμαχον ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>Τηλέμαχε, χρὴ τεύχεʼ ἀρήϊα κατθέμεν εἴσω</l>
<l n="5">πάντα μάλʼ· αὐτὰρ μνηστῆρας μαλακοῖς ἐπέεσσι</l>
<l>παρφάσθαι, ὅτε κέν σε μεταλλῶσιν ποθέοντες·</l>
<q direct="unspecified">
<l>ἐκ καπνοῦ κατέθηκʼ, ἐπεὶ οὐκέτι τοῖσιν ἐῴκει</l>
<l>οἷά ποτε Τροίηνδε κιὼν κατέλειπεν Ὀδυσσεύς,</l>
<l>ἀλλὰ κατῄκισται, ὅσσον πυρὸς ἵκετʼ ἀϋτμή.</l>
<l n="10">πρὸς δʼ ἔτι καὶ τόδε μεῖζον ἐνὶ φρεσὶν ἔβαλε δαίμων</l>
<l>μή πως οἰνωθέντες, ἔριν στήσαντες ἐν ὑμῖν,</l>
<l>ἀλλήλους τρώσητε καταισχύνητέ τε δαῖτα</l>
<l>καὶ μνηστύν· αὐτὸς γὰρ ἐφέλκεται ἄνδρα σίδηρος.</l>
</q>
</q>
<l>
<milestone unit="para" ed="P"/>ὣς φάτο, Τηλέμαχος δὲ φίλῳ ἐπεπείθετο πατρί,</l>
<l n="15">ἐκ δὲ καλεσσάμενος προσέφη τροφὸν Εὐρύκλειαν·</l>
<q direct="unspecified">
<l>
<milestone unit="para" ed="P"/>μαῖʼ, ἄγε δή μοι ἔρυξον ἐνὶ μεγάροισι γυναῖκας,</l>
<l>ὄφρα κεν ἐς θάλαμον καταθείομαι ἔντεα πατρὸς</l>
<l>καλά, τά μοι κατὰ οἶκον ἀκηδέα καπνὸς ἀμέρδει</l>
<l>πατρὸς ἀποιχομένοιο· ἐγὼ δʼ ἔτι νήπιος ἦα.</l>
<l n="20">νῦν δʼ ἐθέλω καταθέσθαι,  ἵνʼ οὐ πυρὸς ἵξετʼ ἀϋτμή.</l>
</q>
<l>
<milestone unit="para" ed="P"/>τὸν δʼ αὖτε προσέειπε φίλη τροφὸς Εὐρύκλεια·</l>
<q direct="unspecified">
<l>αἲ γὰρ δή ποτε, τέκνον, ἐπιφροσύνας ἀνέλοιο</l>
<l>οἴκου κήδεσθαι καὶ κτήματα πάντα φυλάσσειν.</l>
<l>ἀλλʼ ἄγε, τίς τοι ἔπειτα μετοιχομένη φάος οἴσει;</l>
<l n="25">δμῳὰς δʼ οὐκ εἴας προβλωσκέμεν,  αἵ κεν ἔφαινον.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ξεῖνος ὅδʼ· οὐ γὰρ ἀεργὸν ἀνέξομαι ὅς κεν ἐμῆς γε</l>
<l>χοίνικος ἅπτηται, καὶ τηλόθεν εἰληλουθώς.</l>
</q>
<l>
<milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος.</l>
<l n="30">κλήϊσεν δὲ θύρας μεγάρων εὖ ναιεταόντων.</l>
<l>τὼ δʼ ἄρʼ ἀναΐξαντʼ Ὀδυσεὺς καὶ φαίδιμος υἱὸς</l>
<l>ἐσφόρεον κόρυθάς τε καὶ ἀσπίδας ὀμφαλοέσσας</l>
<l>ἔγχεά τʼ ὀξυόεντα· πάροιθε δὲ Παλλὰς Ἀθήνη,</l>
<l>χρύσεον λύχνον ἔχουσα, φάος περικαλλὲς ἐποίει.</l>
<l n="35">δὴ τότε Τηλέμαχος προσεφώνεεν ὃν πατέρʼ αἶψα·</l>
<q direct="unspecified">
<l>
<milestone unit="para" ed="P"/>ὦ πάτερ, ἦ μέγα θαῦμα τόδʼ ὀφθαλμοῖσιν ὁρῶμαι.</l>
<l>ἔμπης μοι τοῖχοι μεγάρων καλαί τε μεσόδμαι,</l>
<l>εἰλάτιναί τε δοκοί, καὶ κίονες ὑψόσʼ ἔχοντες</l>
<l>φαίνοντʼ ὀφθαλμοῖς ὡς εἰ πυρὸς αἰθομένοιο.</l>
<l n="40">ἦ μάλα τις θεὸς ἔνδον,  οἳ οὐρανὸν εὐρὺν ἔχουσι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>σίγα καὶ κατὰ σὸν νόον ἴσχανε μηδʼ ἐρέεινε·</l>
<l>αὕτη τοι δίκη ἐστὶ θεῶν, οἳ Ὄλυμπον ἔχουσιν.</l>
<l>ἀλλὰ σὺ μὲν κατάλεξαι, ἐγὼ δʼ ὑπολείψομαι αὐτοῦ,</l>
<l n="45">ὄφρα κʼ ἔτι δμῳὰς καὶ μητέρα σὴν ἐρεθίζω·</l>
<l>ἡ δέ μʼ ὀδυρομένη εἰρήσεται ἀμφὶς ἕκαστα.</l>
</q>
<milestone n="47" unit="card" ed="p"/>
<l>
<milestone unit="para" ed="P"/>ὣς φάτο, Τηλέμαχος δὲ διὲκ μεγάροιο βεβήκει</l>
<l>κείων ἐς θάλαμον, δαΐδων ὕπο λαμπομενάων,</l>
<l>ἔνθα πάρος κοιμᾶθʼ, ὅτε μιν γλυκὺς ὕπνος ἱκάνοι·</l>
<l n="50">ἔνθʼ ἄρα καὶ τότʼ ἔλεκτο καὶ Ἠῶ δῖαν ἔμιμνεν.</l>
<l>αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</l>
<l>μνηστήρεσσι φόνον σὺν Ἀθήνῃ μερμηρίζων.</l>
<l>
<milestone unit="para" ed="P"/>ἡ δʼ ἴεν ἐκ θαλάμοιο περίφρων Πηνελόπεια,</l>
<l>Ἀρτέμιδι ἰκέλη ἠὲ χρυσέῃ Ἀφροδίτῃ.</l>
<l n="55">τῇ παρὰ μὲν κλισίην πυρὶ κάτθεσαν,  ἔνθʼ ἄρʼ ἐφῖζε,</l>
<l>δινωτὴν ἐλέφαντι καὶ ἀργύρῳ· ἥν ποτε τέκτων</l>
<l>ποίησʼ Ἰκμάλιος, καὶ ὑπὸ θρῆνυν ποσὶν ἧκε</l>
<l>προσφυέʼ ἐξ αὐτῆς, ὅθʼ ἐπὶ μέγα βάλλετο κῶας.</l>
<l>ἔνθα καθέζετʼ ἔπειτα περίφρων Πηνελόπεια.</l>
<l n="60">ἦλθον δὲ δμῳαὶ λευκώλενοι ἐκ μεγάροιο.</l>
<l>αἱ δʼ ἀπὸ μὲν σῖτον πολὺν ᾕρεον ἠδὲ τραπέζας</l>
<l>καὶ δέπα, ἔνθεν ἄρʼ ἄνδρες ὑπερμενέοντες ἔπινον·</l>
<l>πῦρ δʼ ἀπὸ λαμπτήρων χαμάδις βάλον, ἄλλα δʼ ἐπʼ αὐτῶν</l>
<l>νήησαν ξύλα πολλά, φόως ἔμεν ἠδὲ θέρεσθαι.</l>
<l n="65">ἡ δʼ Ὀδυσῆʼ ἐνένιπε Μελανθὼ δεύτερον αὖτις·</l>
<q direct="unspecified">
<l>ξεῖνʼ, ἔτι καὶ νῦν ἐνθάδʼ ἀνιήσεις διὰ νύκτα</l>
<l>δινεύων κατὰ οἶκον, ὀπιπεύσεις δὲ γυναῖκας;</l>
<l>ἀλλʼ ἔξελθε θύραζε, τάλαν, καὶ δαιτὸς ὄνησο·</l>
<l>ἢ τάχα καὶ δαλῷ βεβλημένος εἶσθα θύραζε.</l>
</q>
<l n="70">
<milestone unit="para" ed="P"/>τὴν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l>δαιμονίη,  τί μοι ὧδʼ ἐπέχεις κεκοτηότι θυμῷ;</l>
<l>ἦ ὅτι δὴ ῥυπόω, κακὰ δὲ χροῒ εἵματα εἷμαι,</l>
<l>πτωχεύω δʼ ἀνὰ δῆμον; ἀναγκαίη γὰρ ἐπείγει.</l>
<l>τοιοῦτοι πτωχοὶ καὶ ἀλήμονες ἄνδρες ἔασι</l>
<l n="75">καὶ γὰρ ἐγώ ποτε οἶκον ἐν ἀνθρώποισιν ἔναιον</l>
<l>ὄλβιος ἀφνειὸν καὶ πολλάκι δόσκον ἀλήτῃ,</l>
<l>τοίῳ ὁποῖος ἔοι καὶ ὅτευ κεχρημένος ἔλθοι·</l>
<l>ἦσαν δὲ δμῶες μάλα μυρίοι, ἄλλα τε πολλὰ</l>
<l>οἷσίν τʼ εὖ ζώουσι καὶ ἀφνειοὶ καλέονται.</l>
<l n="80">ἀλλὰ Ζεὺς ἀλάπαξε Κρονίων· ἤθελε γάρ που·</l>
<l>τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς</l>
<l>ἀγλαΐην, τῇ νῦν γε μετὰ δμῳῇσι κέκασσαι·</l>
<l>μή πώς τοι δέσποινα κοτεσσαμένη χαλεπήνῃ,</l>
<l>ἢ Ὀδυσεὺς ἔλθῃ· ἔτι γὰρ καὶ ἐλπίδος αἶσα.</l>
<l n="85">εἰ δʼ ὁ μὲν ὣς ἀπόλωλε καὶ οὐκέτι νόστιμός ἐστιν,</l>
<l>ἀλλʼ ἤδη παῖς τοῖος Ἀπόλλωνός γε ἕκητι,</l>
<l>Τηλέμαχος· τὸν δʼ οὔ τις ἐνὶ μεγάροισι γυναικῶν</l>
<l>λήθει ἀτασθάλλουσʼ, ἐπεὶ οὐκέτι τηλίκος ἐστίν.</l>
</q>
<milestone n="89" unit="card" ed="p"/>
<l>
<milestone unit="para" ed="P"/>ὣς φάτο, τοῦ δʼ ἤκουσε περίφρων Πηνελόπεια,</l>
<l n="90">ἀμφίπολον δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>
<milestone unit="para" ed="P"/>πάντως, θαρσαλέη, κύον ἀδεές, οὔ τί με λήθεις</l>
<l>ἔρδουσα μέγα ἔργον, ὃ σῇ κεφαλῇ ἀναμάξεις·</l>
<l>πάντα γὰρ εὖ ᾔδησθʼ, ἐπεὶ ἐξ ἐμεῦ ἔκλυες αὐτῆς</l>
<l>ὡς τὸν ξεῖνον ἔμελλον ἐνὶ μεγάροισιν ἐμοῖσιν</l>
<l n="95">ἀμφὶ πόσει εἴρεσθαι,  ἐπεὶ πυκινῶς ἀκάχημαι.</l>
</q>
<l>
<milestone unit="para" ed="P"/>ἦ ῥα καὶ Εὐρυνόμην ταμίην πρὸς μῦθον ἔειπεν·</l>
<q direct="unspecified">
<l>Εὐρυνόμη, φέρε δὴ δίφρον καὶ κῶας ἐπʼ αὐτοῦ,</l>
<l>ὄφρα καθεζόμενος εἴπῃ ἔπος ἠδʼ ἐπακούσῃ</l>
<l>ὁ ξεῖνος ἐμέθεν· ἐθέλω δέ μιν ἐξερέεσθαι.</l>
</q>
<l n="100">ὣς ἔφαθʼ,  ἡ δὲ μάλʼ ὀτραλέως κατέθηκε φέρουσα</l>
<l>δίφρον ἐΰξεστον καὶ ἐπʼ αὐτῷ κῶας ἔβαλλεν·</l>
<l>ἔνθα καθέζετʼ ἔπειτα πολύτλας δῖος Ὀδυσσεύς.</l>
<l>τοῖσι δὲ μύθων ἦρχε περίφρων Πηνελόπεια·</l>
<q direct="unspecified">
<l>
<milestone unit="para" ed="P"/>ξεῖνε, τὸ μέν σε πρῶτον ἐγὼν εἰρήσομαι αὐτή·</l>
<l n="105">τίς πόθεν εἶς ἀνδρῶν;  πόθι τοι πόλις ἠδὲ τοκῆες;</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ γύναι, οὐκ ἄν τίς σε βροτῶν ἐπʼ ἀπείρονα γαῖαν</l>
<l>νεικέοι· ἦ γάρ σευ κλέος οὐρανὸν εὐρὺν ἱκάνει,</l>
<l>ὥς τέ τευ ἢ βασιλῆος ἀμύμονος, ὅς τε θεουδὴς</l>
<l n="110">ἀνδράσιν ἐν πολλοῖσι καὶ ἰφθίμοισιν ἀνάσσων</l>
<l>εὐδικίας ἀνέχῃσι, φέρῃσι δὲ γαῖα μέλαινα</l>
<l>πυροὺς καὶ κριθάς, βρίθῃσι δὲ δένδρεα καρπῷ,</l>
<l>τίκτῃ δʼ ἔμπεδα μῆλα, θάλασσα δὲ παρέχῃ ἰχθῦς</l>
<l>ἐξ εὐηγεσίης, ἀρετῶσι δὲ λαοὶ ὑπʼ αὐτοῦ.</l>
<l n="115">τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,</l>
<l>μηδʼ ἐμὸν ἐξερέεινε γένος καὶ πατρίδα γαῖαν,</l>
<l>μή μοι μᾶλλον θυμὸν ἐνιπλήσῃς ὀδυνάων</l>
<l>μνησαμένῳ μάλα δʼ εἰμὶ πολύστονος· οὐδέ τί με χρὴ</l>
<l>οἴκῳ ἐν ἀλλοτρίῳ γοόωντά τε μυρόμενόν τε</l>
<l n="120">ἧσθαι,  ἐπεὶ κάκιον πενθήμεναι ἄκριτον αἰεί·</l>
<l>μή τίς μοι δμῳῶν νεμεσήσεται, ἠὲ σύ γʼ αὐτή,</l>
<l>φῇ δὲ δακρυπλώειν βεβαρηότα με φρένας οἴνῳ.</l>
</q>
<l>
<milestone unit="para" ed="P"/>τὸν δʼ ἠμείβετʼ ἔπειτα περίφρων Πηνελόπεια·</l>
<q direct="unspecified">
<l>ξεῖνʼ, ἦ τοι μὲν ἐμὴν ἀρετὴν εἶδός τε δέμας τε</l>
<l n="125">ὤλεσαν ἀθάνατοι,  ὅτε Ἴλιον εἰσανέβαινον</l>
<l>Ἀργεῖοι, μετὰ τοῖσι δʼ ἐμὸς πόσις ᾖεν Ὀδυσσεύς</l>
<l>εἰ κεῖνός γʼ ἐλθὼν τὸν ἐμὸν βίον ἀμφιπολεύοι,</l>
<l>μεῖζον κε κλέος εἴη ἐμὸν καὶ κάλλιον οὕτως.</l>
<l>νῦν δʼ ἄχομαι· τόσα γάρ μοι ἐπέσσευεν κακὰ δαίμων.</l>
<l n="130">ὅσσοι γὰρ νήσοισιν ἐπικρατέουσιν ἄριστοι,</l>
<l>Δουλιχίῳ τε Σάμῃ τε καὶ ὑλήεντι Ζακύνθῳ,</l>
<l>οἵ τʼ αὐτὴν Ἰθάκην εὐδείελον ἀμφινέμονται,</l>
<l>οἵ μʼ ἀεκαζομένην μνῶνται, τρύχουσι δὲ οἶκον.</l>
<l>τῷ οὔτε ξείνων ἐμπάξομαι οὔθʼ ἱκετάων</l>
<l n="135">οὔτε τι κηρύκων,  οἳ δημιοεργοὶ ἔασιν·</l>
<l>ἀλλʼ Ὀδυσῆ ποθέουσα φίλον κατατήκομαι ἦτορ.</l>
<l>οἱ δὲ γάμον σπεύδουσιν· ἐγὼ δὲ δόλους τολυπεύω.</l>
<l>φᾶρος μέν μοι πρῶτον ἐνέπνευσε φρεσὶ δαίμων,</l>
<l>στησαμένῃ μέγαν ἱστόν, ἐνὶ μεγάροισιν ὑφαίνειν,</l>
<l n="140">λεπτὸν καὶ περίμετρον· ἄφαρ δʼ αὐτοῖς μετέειπον·</l>
<q direct="unspecified">
<l>
<milestone unit="para" ed="P"/>κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς,</l>
<l>μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος</l>
<l>ἐκτελέσω—μή μοι μεταμώνια νήματʼ ὄληται—</l>
<l>Λαέρτῃ ἥρωϊ ταφήϊον, εἰς ὅτε κέν μιν</l>
<l n="145">μοῖρʼ ὀλοὴ καθέλῃσι τανηλεγέος θανάτοιο·</l>
<l>μή τίς μοι κατὰ δῆμον Ἀχαιϊάδων νεμεσήσῃ,</l>
<l>αἴ κεν ἄτερ σπείρου κεῖται πολλὰ κτεατίσσας.</l>
</q>
<milestone n="148" unit="card" ed="p"/>
<l>
<milestone unit="para" ed="P"/>ὣς ἐφάμην, τοῖσιν δʼ ἐπεπείθετο θυμὸς ἀγήνωρ.</l>
<l>ἔνθα καὶ ἠματίη μὲν ὑφαίνεσκον μέγαν ἱστόν,</l>
<l n="150">νύκτας δʼ ἀλλύεσκον,  ἐπεὶ δαΐδας παραθείμην.</l>
<l>ὣς τρίετες μὲν ἔληθον ἐγὼ καὶ ἔπειθον Ἀχαιούς·</l>
<l>ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,</l>
<l>μηνῶν φθινόντων, περὶ δʼ ἤματα πόλλʼ ἐτελέσθη,</l>
<l>καὶ τότε δή με διὰ δμῳάς, κύνας οὐκ ἀλεγούσας,</l>
<l n="155">εἷλον ἐπελθόντες καὶ ὁμόκλησαν ἐπέεσσιν.</l>
<l>ὣς τὸ μὲν ἐξετέλεσσα, καὶ οὐκ ἐθέλουσʼ, ὑπʼ ἀνάγκης·</l>
<l>νῦν δʼ οὔτʼ ἐκφυγέειν δύναμαι γάμον οὔτε τινʼ ἄλλην</l>
<l>μῆτιν ἔθʼ εὑρίσκω· μάλα δʼ ὀτρύνουσι τοκῆες</l>
<l>γήμασθʼ, ἀσχαλάᾳ δὲ πάϊς βίοτον κατεδόντων,</l>
<l n="160">γιγνώσκων· ἤδη γὰρ ἀνὴρ οἶός τε μάλιστα</l>
<l>οἴκου κήδεσθαι, τῷ τε Ζεὺς κῦδος ὀπάζει.</l>
<l>ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.</l>
<l>οὐ γὰρ ἀπὸ δρυός ἐσσι παλαιφάτου οὐδʼ ἀπὸ πέτρης.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="165">ὦ γύναι αἰδοίη Λαερτιάδεω Ὀδυσῆος,</l>
<l>οὐκέτʼ ἀπολλήξεις τὸν ἐμὸν γόνον ἐξερέουσα;</l>
<l>ἀλλʼ ἔκ τοι ἐρέω· ἦ μέν μʼ ἀχέεσσί γε δώσεις</l>
<l>πλείοσιν ἢ ἔχομαι· ἡ γὰρ δίκη, ὁππότε πάτρης</l>
<l>ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,</l>
<l n="170">πολλὰ βροτῶν ἐπὶ ἄστεʼ ἀλώμενος,  ἄλγεα πάσχων·</l>
<l>ἀλλὰ καὶ ὣς ἐρέω ὅ μʼ ἀνείρεαι ἠδὲ μεταλλᾷς.</l>
<l>Κρήτη τις γαῖʼ ἔστι, μέσῳ ἐνὶ οἴνοπι πόντῳ,</l>
<l>καλὴ καὶ πίειρα, περίρρυτος· ἐν δʼ ἄνθρωποι</l>
<l>πολλοί, ἀπειρέσιοι, καὶ ἐννήκοντα πόληες.</l>
<l n="175">ἄλλη δʼ ἄλλων γλῶσσα μεμιγμένη· ἐν μὲν Ἀχαιοί,</l>
<l>ἐν δʼ Ἐτεόκρητες μεγαλήτορες, ἐν δὲ Κύδωνες,</l>
<l>Δωριέες τε τριχάϊκες δῖοί τε Πελασγοί.</l>
<l>τῇσι δʼ ἐνὶ Κνωσός, μεγάλη πόλις, ἔνθα τε Μίνως</l>
<l>ἐννέωρος βασίλευε Διὸς μεγάλου ὀαριστής,</l>
<l n="180">πατρὸς ἐμοῖο πατήρ,  μεγαθύμου Δευκαλίωνος</l>
<l>Δευκαλίων δʼ ἐμὲ τίκτε καὶ Ἰδομενῆα ἄνακτα·</l>
<l>ἀλλʼ ὁ μὲν ἐν νήεσσι κορωνίσιν Ἴλιον ἴσω</l>
<l>ᾤχεθʼ ἅμʼ Ἀτρείδῃσιν, ἐμοὶ δʼ ὄνομα κλυτὸν Αἴθων,</l>
<l>ὁπλότερος γενεῇ· ὁ δʼ ἄρα πρότερος καὶ ἀρείων.</l>
<l n="185">ἔνθʼ Ὀδυσῆα ἐγὼν ἰδόμην καὶ ξείνια δῶκα.</l>
<l>καὶ γὰρ τὸν Κρήτηνδε κατήγαγεν ἲς ἀνέμοιο,</l>
<l>ἱέμενον Τροίηνδε παραπλάγξασα Μαλειῶν·</l>
<l>στῆσε δʼ ἐν Ἀμνισῷ, ὅθι τε σπέος Εἰλειθυίης,</l>
<l>ἐν λιμέσιν χαλεποῖσι, μόγις δʼ ὑπάλυξεν ἀέλλας.</l>
<milestone n="190" unit="card" ed="p"/>
<l n="190">αὐτίκα δʼ Ἰδομενῆα μετάλλα ἄστυδʼ ἀνελθών·</l>
<l>ξεῖνον γάρ οἱ ἔφασκε φίλον τʼ ἔμεν αἰδοῖόν τε.</l>
<l>τῷ δʼ ἤδη δεκάτη ἢ ἑνδεκάτη πέλεν ἠὼς</l>
<l>οἰχομένῳ σὺν νηυσὶ κορωνίσιν Ἴλιον εἴσω.</l>
<l>τὸν μὲν ἐγὼ πρὸς δώματʼ ἄγων ἐῢ ἐξείνισσα,</l>
<l n="195">ἐνδυκέως φιλέων,  πολλῶν κατὰ οἶκον ἐόντων·</l>
<l>καί οἱ τοῖς ἄλλοις ἑτάροις, οἳ ἅμʼ αὐτῷ ἕποντο,</l>
<l>δημόθεν ἄλφιτα δῶκα καὶ αἴθοπα οἶνον ἀγείρας</l>
<l>καὶ βοῦς ἱρεύσασθαι, ἵνα πλησαίατο θυμόν.</l>
<l>ἔνθα δυώδεκα μὲν μένον ἤματα δῖοι Ἀχαιοί·</l>
<l n="200">εἴλει γὰρ Βορέης ἄνεμος μέγας οὐδʼ ἐπὶ γαίῃ</l>
<l>εἴα ἵστασθαι, χαλεπὸς δέ τις ὤρορε δαίμων.</l>
<l>τῇ τρισκαιδεκάτῃ δʼ ἄνεμος πέσε, τοὶ δʼ ἀνάγοντο.</l>
</q>
<l>
<milestone unit="para" ed="P"/>ἴσκε ψεύδεα πολλὰ λέγων ἐτύμοισιν ὁμοῖα·</l>
<l>τῆς δʼ ἄρʼ ἀκουούσης ῥέε δάκρυα, τήκετο δὲ χρώς·</l>
<l n="205">ὡς δὲ χιὼν κατατήκετʼ ἐν ἀκροπόλοισιν ὄρεσσιν,</l>
<l>ἥν τʼ Εὖρος κατέτηξεν, ἐπὴν Ζέφυρος καταχεύῃ·</l>
<l>τηκομένης δʼ ἄρα τῆς ποταμοὶ πλήθουσι ῥέοντες·</l>
<l>ὣς τῆς τήκετο καλὰ παρήϊα δάκρυ χεούσης,</l>
<l>κλαιούσης ἑὸν ἄνδρα παρήμενον. αὐτὰρ Ὀδυσσεὺς</l>
<l n="210">θυμῷ μὲν γοόωσαν ἑὴν ἐλέαιρε γυναῖκα,</l>
<l>ὀφθαλμοὶ δʼ ὡς εἰ κέρα ἕστασαν ἠὲ σίδηρος</l>
<l>ἀτρέμας ἐν βλεφάροισι· δόλῳ δʼ ὅ γε δάκρυα κεῦθεν.</l>
<l>ἡ δʼ ἐπεὶ οὖν τάρφθη πολυδακρύτοιο γόοιο,</l>
<l>ἐξαῦτίς μιν ἔπεσσιν ἀμειβομένη προσέειπε·</l>
<q direct="unspecified">
<l n="215">
<milestone unit="para" ed="P"/>νῦν μὲν δή σευ,  ξεῖνέ γʼ, ὀΐω πειρήσεσθαι,</l>
<l>εἰ ἐτεὸν δὴ κεῖθι σὺν ἀντιθέοις ἑτάροισι</l>
<l>ξείνισας ἐν μεγάροισιν ἐμὸν πόσιν, ὡς ἀγορεύεις.</l>
<l>εἰπέ μοι ὁπποῖʼ ἄσσα περὶ χροῒ εἵματα ἕστο,</l>
<l>αὐτός θʼ οἷος ἔην, καὶ ἑταίρους, οἵ οἱ ἕποντο.</l>
</q>
<l n="220">
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ γύναι,  ἀργαλέον τόσσον χρόνον ἀμφὶς ἐόντα</l>
<l>εἰπέμεν· ἤδη γάρ οἱ ἐεικοστὸν ἔτος ἐστὶν</l>
<l>ἐξ οὗ κεῖθεν ἔβη καὶ ἐμῆς ἀπελήλυθε πάτρης·</l>
<l>αὐτάρ τοι ἐρέω ὥς μοι ἰνδάλλεται ἦτορ.</l>
<l n="225">χλαῖναν πορφυρέην οὔλην ἔχε δῖος Ὀδυσσεύς,</l>
<l>διπλῆν· αὐτάρ οἱ περόνη χρυσοῖο τέτυκτο</l>
<l>αὐλοῖσιν διδύμοισι· πάροιθε δὲ δαίδαλον ἦεν·</l>
<l>ἐν προτέροισι πόδεσσι κύων ἔχε ποικίλον ἐλλόν,</l>
<l>ἀσπαίροντα λάων· τὸ δὲ θαυμάζεσκον ἅπαντες,</l>
<l n="230">ὡς οἱ χρύσεοι ἐόντες ὁ μὲν λάε νεβρὸν ἀπάγχων,</l>
<l>αὐτὰρ ὁ ἐκφυγέειν μεμαὼς ἤσπαιρε πόδεσσι.</l>
<l>τὸν δὲ χιτῶνʼ ἐνόησα περὶ χροῒ σιγαλόεντα,</l>
<l>οἷόν τε κρομύοιο λοπὸν κάτα ἰσχαλέοιο·</l>
<l>τὼς μὲν ἔην μαλακός, λαμπρὸς δʼ ἦν ἠέλιος ὥς·</l>
<l n="235">ἦ μὲν πολλαί γʼ αὐτὸν ἐθηήσαντο γυναῖκες.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l>οὐκ οἶδʼ ἢ τάδε ἕστο περὶ χροῒ οἴκοθʼ Ὀδυσσεύς,</l>
<l>ἦ τις ἑταίρων δῶκε θοῆς ἐπὶ νηὸς ἰόντι,</l>
<l>ἤ τίς που καὶ ξεῖνος, ἐπεὶ πολλοῖσιν Ὀδυσσεὺς</l>
<l n="240">ἔσκε φίλος· παῦροι γὰρ Ἀχαιῶν ἦσαν ὁμοῖοι.</l>
<milestone n="241" unit="card" ed="p"/>
<l>καί οἱ ἐγὼ χάλκειον ἄορ καὶ δίπλακα δῶκα</l>
<l>καλὴν πορφυρέην καὶ τερμιόεντα χιτῶνα,</l>
<l>αἰδοίως δʼ ἀπέπεμπον ἐϋσσέλμου ἐπὶ νηός.</l>
<l>καὶ μέν οἱ κῆρυξ ὀλίγον προγενέστερος αὐτοῦ</l>
<l n="245">εἵπετο· καὶ τόν τοι μυθήσομαι,  οἷος ἔην περ.</l>
<l>γυρὸς ἐν ὤμοισιν, μελανόχροος, οὐλοκάρηνος,</l>
<l>Εὐρυβάτης δʼ ὄνομʼ ἔσκε· τίεν δέ μιν ἔξοχον ἄλλων</l>
<l>ὧν ἑτάρων Ὀδυσεύς, ὅτι οἱ φρεσὶν ἄρτια ᾔδη.</l>
</q>
<l>
<milestone unit="para" ed="P"/>ὣς φάτο, τῇ δʼ ἔτι μᾶλλον ὑφʼ ἵμερον ὦρσε γόοιο,</l>
<l n="250">σήματʼ ἀναγνούσῃ τά οἱ ἔμπεδα πέφραδʼ Ὀδυσσεύς.</l>
<l>ἡ δʼ ἐπεὶ οὖν τάρφθη πολυδακρύτοιο γόοιο.</l>
<l>καὶ τότε μιν μύθοισιν ἀμειβομένη προσέειπε·</l>
<q direct="unspecified">
<l>
<milestone unit="para" ed="P"/>νῦν μὲν δή μοι, ξεῖνε, πάρος περ ἐὼν ἐλεεινός,</l>
<l>ἐν μεγάροισιν ἐμοῖσι φίλος τʼ ἔσῃ αἰδοῖός τε·</l>
<l n="255">αὐτὴ γὰρ τάδε εἵματʼ ἐγὼ πόρον,  οἷʼ ἀγορεύεις,</l>
<l>πτύξασʼ ἐκ θαλάμου, περόνην τʼ ἐπέθηκα φαεινὴν</l>
<l>κείνῳ ἄγαλμʼ ἔμεναι· τὸν δʼ οὐχ ὑποδέξομαι αὖτις</l>
<l>οἴκαδε νοστήσαντα φίλην ἐς πατρίδα γαῖαν.</l>
<l>τῷ ῥα κακῇ αἴσῃ κοίλης ἐπὶ νηὸς Ὀδυσσεὺς</l>
<l n="260">ᾤχετʼ ἐποψόμενος Κακοΐλιον οὐκ ὀνομαστήν.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ γύναι αἰδοίη Λαερτιάδεω Ὀδυσῆος,</l>
<l>μηκέτι νῦν χρόα καλὸν ἐναίρεο, μηδέ τι θυμὸν</l>
<l>τῆκε, πόσιν γοόωσα. νεμεσσῶμαί γε μὲν οὐδέν·</l>
<l n="265">καὶ γάρ τίς τʼ ἀλλοῖον ὀδύρεται ἄνδρʼ ὀλέσασα</l>
<l>κουρίδιον, τῷ τέκνα τέκῃ φιλότητι μιγεῖσα,</l>
<l>ἢ Ὀδυσῆʼ, ὅν φασι θεοῖς ἐναλίγκιον εἶναι.</l>
<l>ἀλλὰ γόου μὲν παῦσαι, ἐμεῖο δὲ σύνθεο μῦθον·</l>
<l>νημερτέως γάρ τοι μυθήσομαι οὐδʼ ἐπικεύσω</l>
<l n="270">ὡς ἤδη Ὀδυσῆος ἐγὼ περὶ νόστου ἄκουσα</l>
<l>ἀγχοῦ, Θεσπρωτῶν ἀνδρῶν ἐν πίονι δήμῳ,</l>
<l>ζωοῦ· αὐτὰρ ἄγει κειμήλια πολλὰ καὶ ἐσθλὰ</l>
<l>αἰτίζων ἀνὰ δῆμον. ἀτὰρ ἐρίηρας ἑταίρους</l>
<l>ὤλεσε καὶ νῆα γλαφυρὴν ἐνὶ οἴνοπι πόντῳ,</l>
<l n="275">Θρινακίης ἄπο νήσου ἰών· ὀδύσαντο γὰρ αὐτῷ</l>
<l>Ζεύς τε καὶ Ἠέλιος· τοῦ γὰρ βόας ἔκταν ἑταῖροι.</l>
<milestone n="277" unit="card" ed="p"/>
<l>οἱ μὲν πάντες ὄλοντο πολυκλύστῳ ἐνὶ πόντῳ·</l>
<l>τὸν δʼ ἄρʼ ἐπὶ τρόπιος νεὸς ἔκβαλε κῦμʼ ἐπὶ χέρσου,</l>
<l>Φαιήκων ἐς γαῖαν, οἳ ἀγχίθεοι γεγάασιν,</l>
<l n="280">οἳ δή μιν περὶ κῆρι θεὸν ὣς τιμήσαντο</l>
<l>καί οἱ πολλὰ δόσαν πέμπειν τέ μιν ἤθελον αὐτοὶ</l>
<l>οἴκαδʼ ἀπήμαντον. καί κεν πάλαι ἐνθάδʼ Ὀδυσσεὺς</l>
<l>ἤην· ἀλλʼ ἄρα οἱ τό γε κέρδιον εἴσατο θυμῷ,</l>
<l>χρήματʼ ἀγυρτάζειν πολλὴν ἐπὶ γαῖαν ἰόντι·</l>
<l n="285">ὣς περὶ κέρδεα πολλὰ καταθνητῶν ἀνθρώπων</l>
<l>οἶδʼ Ὀδυσεύς, οὐδʼ ἄν τις ἐρίσσειε βροτὸς ἄλλος.</l>
<l>ὥς μοι Θεσπρωτῶν βασιλεὺς μυθήσατο Φείδων·</l>
<l>ὤμνυε δὲ πρὸς ἔμʼ αὐτόν, ἀποσπένδων ἐνὶ οἴκῳ,</l>
<l>νῆα κατειρύσθαι καὶ ἐπαρτέας ἔμμεν ἑταίρους,</l>
<l n="290">οἳ δή μιν πέμψουσι φίλην ἐς πατρίδα γαῖαν.</l>
<l>ἀλλʼ ἐμὲ πρὶν ἀπέπεμψε· τύχησε γὰρ ἐρχομένη νηῦς</l>
<l>ἀνδρῶν Θεσπρωτῶν ἐς Δουλίχιον πολύπυρον.</l>
<l>καί μοι κτήματʼ ἔδειξεν, ὅσα ξυναγείρατʼ Ὀδυσσεύς·</l>
<l>καί νύ κεν ἐς δεκάτην γενεὴν ἕτερόν γʼ ἔτι βόσκοι,</l>
<l n="295">ὅσσα οἱ ἐν μεγάροις κειμήλια κεῖτο ἄνακτος.</l>
<l>τὸν δʼ ἐς Δωδώνην φάτο βήμεναι, ὄφρα θεοῖο</l>
<l>ἐκ δρυὸς ὑψικόμοιο Διὸς βουλὴν ἐπακούσαι,</l>
<l>ὅππως νοστήσειε φίλην ἐς πατρίδα γαῖαν</l>
<l>ἤδη δὴν ἀπεών, ἤ ἀμφαδὸν ἦε κρυφηδόν.</l>
<l n="300">ὣς ὁ μὲν οὕτως ἐστὶ σόος καὶ ἐλεύσεται ἤδη</l>
<l>ἄγχι μάλʼ, οὐδʼ ἔτι τῆλε φίλων καὶ πατρίδος αἴης</l>
<l>δηρὸν ἀπεσσεῖται· ἔμπης δέ τοι ὅρκια δώσω.</l>
<l>ἴστω νῦν Ζεὺς πρῶτα, θεῶν ὕπατος καὶ ἄριστος,</l>
<l>ἱστίη τʼ Ὀδυσῆος ἀμύμονος, ἣν ἀφικάνω·</l>
<l n="305">ἦ μέν τοι τάδε πάντα τελείεται ὡς ἀγορεύω.</l>
<l>τοῦδʼ αὐτοῦ λυκάβαντος ἐλεύσεται ἐνθάδʼ Ὀδυσσεύς,</l>
<l>τοῦ μὲν φθίνοντος μηνός, τοῦ δʼ ἱσταμένοιο.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>αἲ γὰρ τοῦτο, ξεῖνε, ἔπος τετελεσμένον εἴη·</l>
<l n="310">τῷ κε τάχα γνοίης φιλότητά τε πολλά τε δῶρα</l>
<l>ἐξ ἐμεῦ, ὡς ἄν τίς σε συναντόμενος μακαρίζοι.</l>
<l>ἀλλά μοι ὧδʼ ἀνὰ θυμὸν ὀΐεται, ὡς ἔσεταί περ·</l>
<l>οὔτʼ Ὀδυσεὺς ἔτι οἶκον ἐλεύσεται, οὔτε σὺ πομπῆς</l>
<l>τεύξῃ, ἐπεὶ οὐ τοῖοι σημάντορές εἰσʼ ἐνὶ οἴκῳ</l>
<l n="315">οἷος Ὀδυσσεὺς ἔσκε μετʼ ἀνδράσιν, εἴ ποτʼ ἔην γε,</l>
<l>ξείνους αἰδοίους ἀποπεμπέμεν ἠδὲ δέχεσθαι.</l>
<milestone n="317" unit="card" ed="p"/>
<l>ἀλλά μιν, ἀμφίπολοι, ἀπονίψατε, κάτθετε δʼ εὐνήν,</l>
<l>δέμνια καὶ χλαίνας καὶ ῥήγεα σιγαλόεντα,</l>
<l>ὥς κʼ εὖ θαλπιόων χρυσόθρονον Ἠῶ ἵκηται.</l>
<l n="320">ἠῶθεν δὲ μάλʼ ἦρι λοέσσαι τε χρῖσαί τε,</l>
<l>ὥς κʼ ἔνδον παρὰ Τηλεμάχῳ δείπνοιο μέδηται</l>
<l>ἥμενος ἐν μεγάρῳ· τῷ δʼ ἄλγιον ὅς κεν ἐκείνων</l>
<l>τοῦτον ἀνιάζῃ θυμοφθόρος· οὐδέ τι ἔργον</l>
<l>ἐνθάδʼ ἔτι πρήξει, μάλα περ κεχολωμένος αἰνῶς.</l>
<l n="325">πῶς γὰρ ἐμεῦ σύ,  ξεῖνε, δαήσεαι εἴ τι γυναικῶν</l>
<l>ἀλλάων περίειμι νόον καὶ ἐπίφρονα μῆτιν,</l>
<l>εἴ κεν ἀϋσταλέος, κακὰ εἱμένος ἐν μεγάροισιν</l>
<l>δαινύῃ; ἄνθρωποι δὲ μινυνθάδιοι τελέθουσιν.</l>
<l>ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,</l>
<l n="330">τῷ δὲ καταρῶνται πάντες βροτοὶ ἄλγεʼ ὀπίσσω</l>
<l>ζωῷ, ἀτὰρ τεθνεῶτί γʼ ἐφεψιόωνται ἅπαντες·</l>
<l>ὃς δʼ ἂν ἀμύμων αὐτὸς ἔῃ καὶ ἀμύμονα εἰδῇ,</l>
<l>τοῦ μέν τε κλέος εὐρὺ δὶα ξεῖνοι φορέουσι</l>
<l>πάντας ἐπʼ ἀνθρώπους, πολλοί τέ μιν ἐσθλὸν ἔειπον.</l>
</q>
<l n="335">τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ γύναι αἰδοίη Λαερτιάδεω Ὀδυσῆος,</l>
<l>ἦ τοι ἐμοὶ χλαῖναι καὶ ῥήγεα σιγαλόεντα</l>
<l>ἤχθεθʼ, ὅτε πρῶτον Κρήτης ὄρεα νιφόεντα</l>
<l>νοσφισάμην ἐπὶ νηὸς ἰὼν δολιχηρέτμοιο,</l>
<l n="340">κείω δʼ ὡς τὸ πάρος περ ἀΰπνους νύκτας ἴαυον·</l>
<l>πολλὰς γὰρ δὴ νύκτας ἀεικελίῳ ἐνὶ κοίτῃ</l>
<l>ἄεσα καί τʼ ἀνέμεινα ἐΰθρονον Ἠῶ δῖαν.</l>
<l>οὐδέ τί μοι ποδάνιπτρα ποδῶν ἐπιήρανα θυμῷ</l>
<l>γίγνεται· οὐδὲ γυνὴ ποδὸς ἅψεται ἡμετέροιο</l>
<l n="345">τάων αἵ τοι δῶμα κάτα δρήστειραι ἔασιν,</l>
<l>εἰ μή τις γρηῦς ἔστι παλαιή, κεδνὰ ἰδυῖα,</l>
<l>ἥ τις δὴ τέτληκε τόσα φρεσὶν ὅσσα τʼ ἐγώ περ·</l>
<l>τῇ δʼ οὐκ ἂν φθονέοιμι ποδῶν ἅψασθαι ἐμεῖο.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l n="350">ξεῖνε φίλʼ· οὐ γάρ πώ τις ἀνὴρ πεπνυμένος ὧδε</l>
<l>ξείνων τηλεδαπῶν φιλίων ἐμὸν ἵκετο δῶμα,</l>
<l>ὡς σὺ μάλʼ εὐφραδέως πεπνυμένα πάντʼ ἀγορεύεις·</l>
<l>ἔστι δέ μοι γρηῢς πυκινὰ φρεσὶ μήδεʼ ἔχουσα</l>
<l>ἣ κεῖνον δύστηνον ἐῢ τρέφεν ἠδʼ ἀτίταλλε,</l>
<l n="355">δεξαμένη χείρεσσʼ,  ὅτε μιν πρῶτον τέκε μήτηρ,</l>
<l>ἥ σε πόδας νίψει, ὀλιγηπελέουσά περ ἔμπης.</l>
<l>ἀλλʼ ἄγε νῦν ἀνστᾶσα, περίφρων Εὐρύκλεια,</l>
<l>νίψον σοῖο ἄνακτος ὁμήλικα· καί που Ὀδυσσεὺς</l>
<l>ἤδη τοιόσδʼ ἐστὶ πόδας τοιόσδε τε χεῖρας·</l>
<l n="360">αἶψα γὰρ ἐν κακότητι βροτοὶ καταγηράσκουσιν.</l>
</q>
<milestone n="361" unit="card" ed="p"/>
<l>
<milestone unit="para" ed="P"/>ὣς ἄρʼ ἔφη, γρηῢς δὲ κατέσχετο χερσὶ πρόσωπα,</l>
<l>δάκρυα δʼ ἔκβαλε θερμά, ἔπος δʼ ὀλοφυδνὸν ἔειπεν·</l>
<q direct="unspecified">
<l>
<milestone unit="para" ed="P"/>ὤ μοι ἐγὼ σέο, τέκνον, ἀμήχανος· ἦ σε περὶ Ζεὺς</l>
<l>ἀνθρώπων ἤχθηρε θεουδέα θυμὸν ἔχοντα.</l>
<l n="365">οὐ γάρ πώ τις τόσσα βροτῶν Διὶ τερπικεραύνῳ</l>
<l>πίονα μηρίʼ ἔκηʼ οὐδʼ ἐξαίτους ἑκατόμβας,</l>
<l>ὅσσα σὺ τῷ ἐδίδους, ἀρώμενος ἧος ἵκοιο</l>
<l>γῆράς τε λιπαρὸν θρέψαιό τε φαίδιμον υἱόν·</l>
<l>νῦν δέ τοι οἴῳ πάμπαν ἀφείλετο νόστιμον ἦμαρ.</l>
<l n="370">οὕτω που καὶ κείνῳ ἐφεψιόωντο γυναῖκες</l>
<l>ξείνων τηλεδαπῶν, ὅτε τευ κλυτὰ δώμαθʼ ἵκοιτο,</l>
<l>ὡς σέθεν αἱ κύνες αἵδε καθεψιόωνται ἅπασαι,</l>
<l>τάων νῦν λώβην τε καὶ αἴσχεα πόλλʼ ἀλεείνων</l>
<l>οὐκ ἐάας νίζειν· ἐμὲ δʼ οὐκ ἀέκουσαν ἄνωγε</l>
<l n="375">κούρη Ἰκαρίοιο,  περίφρων Πηνελόπεια.</l>
<l>τῷ σε πόδας νίψω ἅμα τʼ αὐτῆς Πηνελοπείης</l>
<l>καὶ σέθεν εἵνεκʼ, ἐπεί μοι ὀρώρεται ἔνδοθι θυμὸς</l>
<l>κήδεσιν. ἀλλʼ ἄγε νῦν ξυνίει ἔπος, ὅττι κεν εἴπω·</l>
<l>πολλοὶ δὴ ξεῖνοι ταλαπείριοι ἐνθάδʼ ἵκοντο,</l>
<l n="380">ἀλλʼ οὔ πώ τινά φημι ἐοικότα ὧδε ἰδέσθαι</l>
<l>ὡς σὺ δέμας φωνήν τε πόδας τʼ Ὀδυσῆϊ ἔοικας.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ γρηῦ, οὕτω φασὶν ὅσοι ἴδον ὀφθαλμοῖσιν</l>
<l>ἡμέας ἀμφοτέρους, μάλα εἰκέλω ἀλλήλοιϊν</l>
<l n="385">ἔμμεναι, ὡς σύ περ αὐτὴ ἐπιφρονέουσʼ ἀγορεύεις.</l>
</q>
<l>
<milestone unit="para" ed="P"/>ὣς ἄρʼ ἔφη, γρηῢς δὲ λέβηθʼ ἕλε παμφανόωντα</l>
<l>τοῦ πόδας ἐξαπένιζεν, ὕδωρ δʼ ἐνεχεύατο πουλὺ</l>
<l>ψυχρόν, ἔπειτα δὲ θερμὸν ἐπήφυσεν. αὐτὰρ Ὀδυσσεὺς</l>
<l>ἷζεν ἐπʼ ἐσχαρόφιν, ποτὶ δὲ σκότον ἐτράπετʼ αἶψα·</l>
<l n="390">αὐτίκα γὰρ κατὰ θυμὸν ὀΐσατο,  μή ἑ λαβοῦσα</l>
<l>οὐλὴν ἀμφράσσαιτο καὶ ἀμφαδὰ ἔργα γένοιτο.</l>
<l>νίζε δʼ ἄρʼ ἆσσον ἰοῦσα ἄναχθʼ ἑόν· αὐτίκα δʼ ἔγνω</l>
<l>οὐλήν, τήν ποτέ μιν σῦς ἤλασε λευκῷ ὀδόντι</l>
<l>Παρνησόνδʼ ἐλθόντα μετʼ Αὐτόλυκόν τε καὶ υἷας,</l>
<l n="395">μητρὸς ἑῆς πάτερʼ ἐσθλόν,  ὃς ἀνθρώπους ἐκέκαστο</l>
<l>κλεπτοσύνῃ θʼ ὅρκῳ τε· θεὸς δέ οἱ αὐτὸς ἔδωκεν</l>
<l>Ἑρμείας· τῷ γὰρ κεχαρισμένα μηρία καῖεν</l>
<l>ἀρνῶν ἠδʼ ἐρίφων· ὁ δέ οἱ πρόφρων ἅμʼ ὀπήδει.</l>
<l>Αὐτόλυκος δʼ ἐλθὼν Ἰθάκης ἐς πίονα δῆμον</l>
<l n="400">παῖδα νέον γεγαῶτα κιχήσατο θυγατέρος ἧς·</l>
<l>τόν ῥά οἱ Εὐρύκλεια φίλοις ἐπὶ γούνασι θῆκε</l>
<l>παυομένῳ δόρποιο, ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>Αὐτόλυκʼ, αὐτὸς νῦν ὄνομʼ εὕρεο ὅττι κε θῆαι</l>
<l>παιδὸς παιδὶ φίλῳ· πολυάρητος δέ τοί ἐστιν.</l>
</q>
<milestone n="405" unit="card" ed="p"/>
<l n="405">τὴν δʼ αὖτʼ Αὐτόλυκος ἀπαμείβετο φώνησέν τε·</l>
<q direct="unspecified">
<l>γαμβρὸς ἐμὸς θυγάτηρ τε, τίθεσθʼ ὄνομʼ ὅττι κεν εἴπω·</l>
<l>πολλοῖσιν γὰρ ἐγώ γε ὀδυσσάμενος τόδʼ ἱκάνω,</l>
<l>ἀνδράσιν ἠδὲ γυναιξὶν ἀνὰ χθόνα πουλυβότειραν·</l>
<l>τῷ δʼ Ὀδυσεὺς ὄνομʼ ἔστω ἐπώνυμον· αὐτὰρ ἐγώ γε,</l>
<l n="410">ὁππότʼ ἂν ἡβήσας μητρώϊον ἐς μέγα δῶμα</l>
<l>ἔλθῃ Παρνησόνδʼ, ὅθι πού μοι κτήματʼ ἔασι,</l>
<l>τῶν οἱ ἐγὼ δώσω καί μιν χαίροντʼ ἀποπέμψω.</l>
</q>
<l>
<milestone unit="para" ed="P"/>τῶν ἕνεκʼ ἦλθʼ Ὀδυσεύς, ἵνα οἱ πόροι ἀγλαὰ δῶρα.</l>
<l>τὸν μὲν ἄρʼ Αὐτόλυκός τε καὶ υἱέες Αὐτολύκοιο</l>
<l n="415">χερσίν τʼ ἠσπάζοντο ἔπεσσί τε μειλιχίοισι·</l>
<l>μήτηρ δʼ Ἀμφιθέη μητρὸς περιφῦσʼ Ὀδυσῆϊ</l>
<l>κύσσʼ ἄρα μιν κεφαλήν τε καὶ ἄμφω φάεα καλά.</l>
<l>Αὐτόλυκος δʼ υἱοῖσιν ἐκέκλετο κυδαλίμοισι</l>
<l>δεῖπνον ἐφοπλίσσαι· τοὶ δʼ ὀτρύνοντος ἄκουσαν,</l>
<l n="420">αὐτίκα δʼ εἰσάγαγον βοῦν ἄρσενα πενταέτηρον·</l>
<l>τὸν δέρον ἀμφί θʼ ἕπον, καί μιν διέχευαν ἅπαντα,</l>
<l>μίστυλλόν τʼ ἄρʼ ἐπισταμένως πεῖράν τʼ ὀβελοῖσιν,</l>
<l>ὤπτησάν τε περιφραδέως, δάσσαντό τε μοίρας.</l>
<l>ὣς τότε μὲν πρόπαν ἦμαρ ἐς ἠέλιον καταδύντα</l>
<l n="425">δαίνυντʼ,  οὐδέ τι θυμὸς ἐδεύετο δαιτὸς ἐΐσης·</l>
<l>ἦμος δʼ ἠέλιος κατέδυ καὶ ἐπὶ κνέφας ἦλθεν,</l>
<l>δὴ τότε κοιμήσαντο καὶ ὕπνου δῶρον ἕλοντο.</l>
<l>
<milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>βάν ῥʼ ἴμεν ἐς θήρην, ἠμὲν κύνες ἠδὲ καὶ αὐτοὶ</l>
<l n="430">υἱέες Αὐτολύκου· μετὰ τοῖσι δὲ δῖος Ὀδυσσεὺς</l>
<l>ἤϊεν· αἰπὺ δʼ ὄρος προσέβαν καταειμένον ὕλῃ</l>
<l>Παρνησοῦ, τάχα δʼ ἵκανον πτύχας ἠνεμοέσσας.</l>
<l>Ἠέλιος μὲν ἔπειτα νέον προσέβαλλεν ἀρούρας</l>
<l>ἐξ ἀκαλαρρείταο βαθυρρόου Ὠκεανοῖο,</l>
<l n="435">οἱ δʼ ἐς βῆσσαν ἵκανον ἐπακτῆρες· πρὸ δʼ ἄρʼ αὐτῶν</l>
<l>ἴχνιʼ ἐρευνῶντες κύνες ἤϊσαν, αὐτὰρ ὄπισθεν</l>
<l>υἱέες Αὐτολύκου· μετὰ τοῖσι δὲ δῖος Ὀδυσσεὺς</l>
<l>ἤϊεν ἄγχι κυνῶν, κραδάων δολιχόσκιον ἔγχος.</l>
<l>ἔνθα δʼ ἄρʼ ἐν λόχμῃ πυκινῇ κατέκειτο μέγας σῦς·</l>
<l n="440">τὴν μὲν ἄρʼ οὔτʼ ἀνέμων διάει μένος ὑγρὸν ἀέντων,</l>
<l>οὔτε μιν Ἠέλιος φαέθων ἀκτῖσιν ἔβαλλεν,</l>
<l>οὔτʼ ὄμβρος περάασκε διαμπερές· ὣς ἄρα πυκνὴ</l>
<l>ἦεν, ἀτὰρ φύλλων ἐνέην χύσις ἤλιθα πολλή.</l>
<l>τὸν δʼ ἀνδρῶν τε κυνῶν τε περὶ κτύπος ἦλθε ποδοῖϊν,</l>
<l n="445">ὡς ἐπάγοντες ἐπῇσαν· ὁ δʼ ἀντίος ἐκ ξυλόχοιο</l>
<l>φρίξας εὖ λοφιήν, πῦρ δʼ ὀφθαλμοῖσι δεδορκώς,</l>
<l>στῆ ῥʼ αὐτῶν σχεδόθεν· ὁ δʼ ἄρα πρώτιστος Ὀδυσσεὺς</l>
<l>ἔσσυτʼ ἀνασχόμενος δολιχὸν δόρυ χειρὶ παχείῃ,</l>
<l>οὐτάμεναι μεμαώς· ὁ δέ μιν φθάμενος ἔλασεν σῦς</l>
<l n="450">γουνὸς ὕπερ,  πολλὸν δὲ διήφυσε σαρκὸς ὀδόντι</l>
<l>λικριφὶς ἀΐξας, οὐδʼ ὀστέον ἵκετο φωτός.</l>
<l>τὸν δʼ Ὀδυσεὺς οὔτησε τυχὼν κατὰ δεξιὸν ὦμον,</l>
<l>ἀντικρὺ δὲ διῆλθε φαεινοῦ δουρὸς ἀκωκή·</l>
<l>κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.</l>
<milestone n="455" unit="card" ed="p"/>
<l n="455">τὸν μὲν ἄρʼ Αὐτολύκου παῖδες φίλοι ἀμφεπένοντο,</l>
<l>ὠτειλὴν δʼ Ὀδυσῆος ἀμύμονος ἀντιθέοιο</l>
<l>δῆσαν ἐπισταμένως, ἐπαοιδῇ δʼ αἷμα κελαινὸν</l>
<l>ἔσχεθον, αἶψα δʼ ἵκοντο φίλου πρὸς δώματα πατρός.</l>
<l>τὸν μὲν ἄρʼ Αὐτόλυκός τε καὶ υἱέες Αὐτολύκοιο</l>
<l n="460">εὖ ἰησάμενοι ἠδʼ ἀγλαὰ δῶρα πορόντες</l>
<l>καρπαλίμως χαίροντα φίλην ἐς πατρίδʼ ἔπεμπον</l>
<l>εἰς Ἰθάκην. τῷ μέν ῥα πατὴρ καὶ πότνια μήτηρ</l>
<l>χαῖρον νοστήσαντι καὶ ἐξερέεινον ἕκαστα,</l>
<l>οὐλὴν ὅττι πάθοι· ὁ δʼ ἄρα σφίσιν εὖ κατέλεξεν</l>
<l n="465">ὥς μιν θηρεύοντʼ ἔλασεν σῦς λευκῷ ὀδόντι,</l>
<l>Παρνησόνδʼ ἐλθόντα σὺν υἱάσιν Αὐτολύκοιο.</l>
<l>
<milestone unit="para" ed="P"/>τὴν γρηῢς χείρεσσι καταπρηνέσσι λαβοῦσα</l>
<l>γνῶ ῥʼ ἐπιμασσαμένη, πόδα δὲ προέηκε φέρεσθαι·</l>
<l>ἐν δὲ λέβητι πέσε κνήμη, κανάχησε δὲ χαλκός,</l>
<l n="470">ἂψ δʼ ἑτέρωσʼ ἐκλίθη· τὸ δʼ ἐπὶ χθονὸς ἐξέχυθʼ ὕδωρ.</l>
<l>τὴν δʼ ἅμα χάρμα καὶ ἄλγος ἕλε φρένα, τὼ δέ οἱ ὄσσε</l>
<l>δακρυόφι πλῆσθεν, θαλερὴ δέ οἱ ἔσχετο φωνή.</l>
<l>ἁψαμένη δὲ γενείου Ὀδυσσῆα προσέειπεν·</l>
<q direct="unspecified">
<l>
<milestone unit="para" ed="P"/>ἦ μάλʼ Ὀδυσσεύς ἐσσι, φίλον τέκος· οὐδέ σʼ ἐγώ γε</l>
<l n="475">πρὶν ἔγνων,  πρὶν πάντα ἄνακτʼ ἐμὸν ἀμφαφάασθαι.</l>
</q>
<l>
<milestone unit="para" ed="P"/>ἦ καὶ Πηνελόπειαν ἐσέδρακεν ὀφθαλμοῖσι,</l>
<l>πεφραδέειν ἐθέλουσα φίλον πόσιν ἔνδον ἐόντα.</l>
<l>ἡ δʼ οὔτʼ ἀθρῆσαι δύνατʼ ἀντίη οὔτε νοῆσαι·</l>
<l>τῇ γὰρ Ἀθηναίη νόον ἔτραπεν· αὐτὰρ Ὀδυσσεὺς</l>
<l n="480">χεῖρʼ ἐπιμασσάμενος φάρυγος λάβε δεξιτερῆφι,</l>
<l>τῇ δʼ ἑτέρῃ ἕθεν ἆσσον ἐρύσσατο φώνησέν τε.</l>
<q direct="unspecified">
<l>
<milestone unit="para" ed="P"/>μαῖα, τίη μʼ ἐθέλεις ὀλέσαι; σὺ δέ μʼ ἔτρεφες αὐτὴ</l>
<l>τῷ σῷ ἐπὶ μαζῷ· νῦν δʼ ἄλγεα πολλὰ μογήσας</l>
<l>ἤλυθον εἰκοστῷ ἔτεϊ ἐς πατρίδα γαῖαν.</l>
<l n="485">ἀλλʼ ἐπεὶ ἐφράσθης καί τοι θεὸς ἔμβαλε θυμῷ,</l>
<l>σίγα, μή τίς τʼ ἄλλος ἐνὶ μεγάροισι πύθηται.</l>
<l>ὧδε γὰρ ἐξερέω, καὶ μὴν  τετελεσμένον ἔσται·</l>
<l>εἴ χʼ ὑπʼ ἐμοί γε θεὸς δαμάσῃ μνηστῆρας ἀγαυούς,</l>
<l>οὐδὲ τροφοῦ οὔσης σεῦ ἀφέξομαι, ὁππότʼ ἂν ἄλλας</l>
<l n="490">δμῳὰς ἐν μεγάροισιν ἐμοῖς κτείνωμι γυναῖκας.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Εὐρύκλεια·</l>
<q direct="unspecified">
<l>τέκνον ἐμόν, ποῖόν σε ἔπος φύγεν ἕρκος ὀδόντων.</l>
<l>οἶσθα μὲν οἷον ἐμὸν μένος ἔμπεδον οὐδʼ ἐπιεικτόν,</l>
<l>ἕξω δʼ ὡς ὅτε τις στερεὴ λίθος ἠὲ σίδηρος.</l>
<l n="495">ἄλλο δέ τοι ἐρέω,  σὺ δʼ ἐνὶ φρεσὶ βάλλεο σῇσιν·</l>
<l>εἴ χʼ ὑπό σοι γε θεὸς δαμάσῃ μνηστῆρας ἀγαυούς,</l>
<l>δὴ τότε τοι καταλέξω ἐνὶ μεγάροισι γυναῖκας,</l>
<l>αἵ τέ σʼ ἀτιμάζουσι καὶ αἳ νηλείτιδές εἰσι.</l>
</q>
<milestone n="499" unit="card" ed="p"/>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l n="500">μαῖα,  τίη δὲ σὺ τὰς μυθήσεαι; οὐδέ τί σε χρή.</l>
<l>εὖ νυ καὶ αὐτὸς ἐγὼ φράσομαι καὶ εἴσομʼ ἑκάστην·</l>
<l>ἀλλʼ ἔχε σιγῇ μῦθον, ἐπίτρεψον δὲ θεοῖσιν.</l>
</q>
<l>
<milestone unit="para" ed="P"/>ὣς ἄρʼ ἔφη, γρηῢς δὲ διὲκ μεγάροιο βεβήκει</l>
<l>οἰσομένη ποδάνιπτρα· τὰ γὰρ πρότερʼ ἔκχυτο πάντα.</l>
<l n="505">αὐτὰρ ἐπεὶ νίψεν τε καὶ ἤλειψεν λίπʼ ἐλαίῳ,</l>
<l>αὖτις ἄρʼ ἀσσοτέρω πυρὸς ἕλκετο δίφρον Ὀδυσσεὺς</l>
<l>θερσόμενος, οὐλὴν δὲ κατὰ ῥακέεσσι κάλυψε.</l>
<l>
<milestone unit="para" ed="P"/>τοῖσι δὲ μύθων ἦρχε περίφρων Πηνελόπεια·</l>
<q direct="unspecified">
<l>ξεῖνε, τὸ μέν σʼ ἔτι τυτθὸν ἐγὼν εἰρήσομαι αὐτή·</l>
<l n="510">καὶ γὰρ δὴ κοίτοιο τάχʼ ἔσσεται ἡδέος ὥρη,</l>
<l>ὅν τινά γʼ ὕπνος ἕλοι γλυκερός, καὶ κηδόμενόν περ.</l>
<l>αὐτὰρ ἐμοὶ καὶ πένθος ἀμέτρητον πόρε δαίμων·</l>
<l>ἤματα μὲν γὰρ τέρπομʼ ὀδυρομένη, γοόωσα,</l>
<l>ἔς τʼ ἐμὰ ἔργʼ ὁρόωσα καὶ ἀμφιπόλων ἐνὶ οἴκῳ·</l>
<l n="515">αὐτὰρ ἐπὴν νὺξ ἔλθῃ,  ἕλῃσί τε κοῖτος ἅπαντας,</l>
<l>κεῖμαι ἐνὶ λέκτρῳ, πυκιναὶ δέ μοι ἀμφʼ ἀδινὸν κῆρ</l>
<l>ὀξεῖαι μελεδῶνες ὀδυρομένην ἐρέθουσιν.</l>
<l>ὡς δʼ ὅτε Πανδαρέου κούρη, χλωρηῒς ἀηδών,</l>
<l>καλὸν ἀείδῃσιν ἔαρος νέον ἱσταμένοιο,</l>
<l n="520">δενδρέων ἐν πετάλοισι καθεζομένη πυκινοῖσιν,</l>
<l>ἥ τε θαμὰ τρωπῶσα χέει πολυηχέα φωνήν,</l>
<l>παῖδʼ ὀλοφυρομένη Ἴτυλον φίλον, ὅν ποτε χαλκῷ</l>
<l>κτεῖνε διʼ ἀφραδίας, κοῦρον Ζήθοιο ἄνακτος,</l>
<l>ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,</l>
<l n="525">ἠὲ μένω παρὰ παιδὶ καὶ ἔμπεδα πάντα φυλάσσω,</l>
<l>κτῆσιν ἐμήν, δμῶάς τε καὶ ὑψερεφὲς μέγα δῶμα,</l>
<l>εὐνήν τʼ αἰδομένη πόσιος δήμοιό τε φῆμιν,</l>
<l>ἦ ἤδη ἅμʼ ἕπωμαι Ἀχαιῶν ὅς τις ἄριστος</l>
<l>μνᾶται ἐνὶ μεγάροισι, πορὼν ἀπερείσια ἕδνα.</l>
<l n="530">παῖς δʼ ἐμὸς ἧος ἔην ἔτι νήπιος ἠδὲ χαλίφρων,</l>
<l>γήμασθʼ οὔ μʼ εἴα πόσιος κατὰ δῶμα λιποῦσαν·</l>
<l>νῦν δʼ ὅτε δὴ μέγας ἐστὶ καὶ ἥβης μέτρον ἱκάνει,</l>
<l>καὶ δή μʼ ἀρᾶται πάλιν ἐλθέμεν ἐκ μεγάροιο,</l>
<l>κτήσιος ἀσχαλόων, τήν οἱ κατέδουσιν Ἀχαιοί.</l>
<l n="535">ἀλλʼ ἄγε μοι τὸν ὄνειρον ὑπόκριναι καὶ ἄκουσον.</l>
<l>χῆνές μοι κατὰ οἶκον ἐείκοσι πυρὸν ἔδουσιν</l>
<l>ἐξ ὕδατος, καί τέ σφιν ἰαίνομαι εἰσορόωσα·</l>
<l>ἐλθὼν δʼ ἐξ ὄρεος μέγας αἰετὸς ἀγκυλοχείλης</l>
<l>πᾶσι κατʼ αὐχένας ἦξε καὶ ἔκτανεν· οἱ δʼ ἐκέχυντο</l>
<l n="540">ἀθρόοι ἐν μεγάροις,  ὁ δʼ ἐς αἰθέρα δῖαν ἀέρθη.</l>
<l>αὐτὰρ ἐγὼ κλαῖον καὶ ἐκώκυον ἔν περ ὀνείρῳ,</l>
<l>ἀμφὶ δʼ ἔμʼ ἠγερέθοντο ἐϋπλοκαμῖδες Ἀχαιαί,</l>
<l>οἴκτρʼ ὀλοφυρομένην ὅ μοι αἰετὸς ἔκτανε χῆνας.</l>
<milestone n="544" unit="card" ed="p"/>
<l>ἂψ δʼ ἐλθὼν κατʼ ἄρʼ ἕζετʼ ἐπὶ προὔχοντι μελάθρῳ,</l>
<l n="545">φωνῇ δὲ βροτέῃ κατερήτυε φώνησέν τε·</l>
<q direct="unspecified">
<l>
<milestone unit="para" ed="P"/>θάρσει, Ἰκαρίου κούρη τηλεκλειτοῖο·</l>
<l>οὐκ ὄναρ, ἀλλʼ ὕπαρ ἐσθλόν, ὅ τοι τετελεσμένον ἔσται.</l>
<l>χῆνες μὲν μνηστῆρες, ἐγὼ δέ τοι αἰετὸς ὄρνις</l>
<l>ἦα πάρος, νῦν αὖτε τεὸς πόσις εἰλήλουθα,</l>
<l n="550">ὃς πᾶσι μνηστῆρσιν ἀεικέα πότμον ἐφήσω.</l>
</q>
<l>
<milestone unit="para" ed="P"/>ὣς ἔφατʼ, αὐτὰρ ἐμὲ μελιηδὴς ὕπνος ἀνῆκε·</l>
<l>παπτήνασα δὲ χῆνας ἐνὶ μεγάροισι νόησα</l>
<l>πυρὸν ἐρεπτομένους παρὰ πύελον, ἧχι πάρος περ.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="555">ὦ γύναι,  οὔ πως ἔστιν ὑποκρίνασθαι ὄνειρον</l>
<l>ἄλλῃ ἀποκλίναντʼ, ἐπεὶ ἦ ῥά τοι αὐτὸς Ὀδυσσεὺς</l>
<l>πέφραδʼ ὅπως τελέει· μνηστῆρσι δὲ φαίνετʼ ὄλεθρος</l>
<l>πᾶσι μάλʼ, οὐδέ κέ τις θάνατον καὶ κῆρας ἀλύξει.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l n="560">ξεῖνʼ,  ἦ τοι μὲν ὄνειροι ἀμήχανοι ἀκριτόμυθοι</l>
<l>γίγνοντʼ, οὐδέ τι πάντα τελείεται ἀνθρώποισι.</l>
<l>δοιαὶ γάρ τε πύλαι ἀμενηνῶν εἰσὶν ὀνείρων·</l>
<l>αἱ μὲν γὰρ κεράεσσι τετεύχαται, αἱ δʼ ἐλέφαντι·</l>
<l>τῶν οἳ μέν κʼ ἔλθωσι διὰ πριστοῦ ἐλέφαντος,</l>
<l n="565">οἵ ῥʼ ἐλεφαίρονται,  ἔπεʼ ἀκράαντα φέροντες·</l>
<l>οἱ δὲ διὰ ξεστῶν κεράων ἔλθωσι θύραζε,</l>
<l>οἵ ῥʼ ἔτυμα κραίνουσι, βροτῶν ὅτε κέν τις ἴδηται.</l>
<l>ἀλλʼ ἐμοὶ οὐκ ἐντεῦθεν ὀΐομαι αἰνὸν ὄνειρον</l>
<l>ἐλθέμεν· ἦ κʼ ἀσπαστὸν ἐμοὶ καὶ παιδὶ γένοιτο.</l>
<l n="570">ἄλλο δέ τοι ἐρέω,  σὺ δʼ ἐνὶ φρεσὶ βάλλεο σῇσιν·</l>
<l>ἥδε δὴ ἠὼς εἶσι δυσώνυμος, ἥ μʼ Ὀδυσῆος</l>
<l>οἴκου ἀποσχήσει· νῦν γὰρ καταθήσω ἄεθλον,</l>
<l>τοὺς πελέκεας, τοὺς κεῖνος ἐνὶ μεγάροισιν ἑοῖσιν</l>
<l>ἵστασχʼ ἑξείης, δρυόχους ὥς, δώδεκα πάντας·</l>
<l n="575">στὰς δʼ ὅ γε πολλὸν ἄνευθε διαρρίπτασκεν ὀϊστόν.</l>
<milestone n="576" unit="card" ed="p"/>
<l>νῦν δὲ μνηστήρεσσιν ἄεθλον τοῦτον ἐφήσω·</l>
<l>ὃς δέ κε ῥηΐτατʼ ἐντανύσῃ βιὸν ἐν παλάμῃσι</l>
<l>καὶ διοϊστεύσῃ πελέκεων δυοκαίδεκα πάντων,</l>
<l>τῷ κεν ἅμʼ ἑσποίμην, νοσφισσαμένη τόδε δῶμα</l>
<l n="580">κουρίδιον, μάλα καλόν,  ἐνίπλειον βιότοιο·</l>
<l>τοῦ ποτὲ μεμνήσεσθαι ὀΐομαι ἔν περ ὀνείρῳ.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l>ὦ γύναι αἰδοίη Λαερτιάδεω Ὀδυσῆος,</l>
<l>μηκέτι νῦν ἀνάβαλλε δόμοις ἔνι τοῦτον ἄεθλον·</l>
<l n="585">πρὶν γάρ τοι πολύμητις ἐλεύσεται ἐνθάδʼ Ὀδυσσεύς,</l>
<l>πρὶν τούτους τόδε τόξον ἐΰξοον ἀμφαφόωντας</l>
<l>νευρήν τʼ ἐντανύσαι διοϊστεῦσαί τε σιδήρου.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>εἴ κʼ ἐθέλοις μοι, ξεῖνε, παρήμενος ἐν μεγάροισι</l>
<l n="590">τέρπειν, οὔ κέ μοι ὕπνος ἐπὶ βλεφάροισι χυθείη.</l>
<l>ἀλλʼ οὐ γάρ πως ἔστιν ἀΰπνους ἔμμεναι αἰεὶ</l>
<l>ἀνθρώπους· ἐπὶ γάρ τοι ἑκάστῳ μοῖραν ἔθηκαν</l>
<l>ἀθάνατοι θνητοῖσιν ἐπὶ ζείδωρον ἄρουραν.</l>
<l>ἀλλʼ ἦ τοι μὲν ἐγὼν ὑπερώϊον εἰσαναβᾶσα</l>
<l n="595">λέξομαι εἰς εὐνήν,  ἥ μοι στονόεσσα τέτυκται,</l>
<l>αἰεὶ δάκρυσʼ ἐμοῖσι πεφυρμένη, ἐξ οὗ Ὀδυσσεὺς</l>
<l>ᾤχετʼ ἐποψόμενος Κακοΐλιον οὐκ ὀνομαστήν.</l>
<l>ἔνθα κε λεξαίμην· σὺ δὲ λέξεο τῷδʼ ἐνὶ οἴκῳ,</l>
<l>ἢ χαμάδις στορέσας ἤ τοι κατὰ δέμνια θέντων.</l>
</q>
<l n="600">
<milestone unit="para" ed="P"/>ὣς εἰποῦσʼ ἀνέβαινʼ ὑπερώϊα σιγαλόεντα,</l>
<l>οὐκ οἴη, ἅμα τῇ γε καὶ ἀμφίπολοι κίον ἄλλαι.</l>
<l>ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ</l>
<l>κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον</l>
<l>ἡδὺν ἐπὶ βλεφάροισι βάλε γλαυκῶπις Ἀθήνη.</l>
</div1>
<div1 n="20" type="Book">
<milestone n="1" unit="card" ed="p"/>
<l>αὐτὰρ ὁ ἐν προδόμῳ εὐνάζετο δῖος Ὀδυσσεύς·</l>
<l>κὰμ μὲν ἀδέψητον βοέην στόρεσʼ, αὐτὰρ ὕπερθε</l>
<l>κώεα πόλλʼ ὀΐων, τοὺς ἱρεύεσκον Ἀχαιοί·</l>
<l>Εὐρυνόμη δʼ ἄρʼ ἐπὶ χλαῖναν βάλε κοιμηθέντι.</l>
<l n="5">ἔνθʼ Ὀδυσεὺς μνηστῆρσι κακὰ φρονέων ἐνὶ θυμῷ</l>
<l>κεῖτʼ ἐγρηγορόων· ταὶ δʼ ἐκ μεγάροιο γυναῖκες</l>
<l>ἤϊσαν, αἳ μνηστῆρσιν ἐμισγέσκοντο πάρος περ,</l>
<l>ἀλλήλῃσι γέλω τε καὶ εὐφροσύνην παρέχουσαι.</l>
<l>τοῦ δʼ ὠρίνετο θυμὸς ἐνὶ στήθεσσι φίλοισι·</l>
<l n="10">πολλὰ δὲ μερμήριζε κατὰ φρένα καὶ κατὰ θυμόν,</l>
<l>ἠὲ μεταΐξας θάνατον τεύξειεν ἑκάστῃ,</l>
<l>ἦ ἔτʼ ἐῷ μνηστῆρσιν ὑπερφιάλοισι μιγῆναι</l>
<l>ὕστατα καὶ πύματα, κραδίη δέ οἱ ἔνδον ὑλάκτει.</l>
<l>ὡς δὲ κύων ἀμαλῇσι περὶ σκυλάκεσσι βεβῶσα</l>
<l n="15">ἄνδρʼ ἀγνοιήσασʼ ὑλάει μέμονέν τε μάχεσθαι,</l>
<l>ὥς ῥα τοῦ ἔνδον ὑλάκτει ἀγαιομένου κακὰ ἔργα·</l>
<l>στῆθος δὲ πλήξας κραδίην ἠνίπαπε μύθῳ·</l>
<q direct="unspecified">
<l>
<milestone unit="para" ed="P"/>τέτλαθι δή, κραδίη· καὶ κύντερον ἄλλο ποτʼ ἔτλης.</l>
<l>ἤματι τῷ ὅτε μοι μένος ἄσχετος ἤσθιε Κύκλωψ</l>
<l n="20">ἰφθίμους ἑτάρους· σὺ δʼ ἐτόλμας,  ὄφρα σε μῆτις</l>
<l>ἐξάγαγʼ ἐξ ἄντροιο ὀϊόμενον θανέεσθαι.</l>
</q>
<l>
<milestone unit="para" ed="P"/>ὣς ἔφατʼ, ἐν στήθεσσι καθαπτόμενος φίλον ἦτορ·</l>
<l>τῷ δὲ μάλʼ ἐν πείσῃ κραδίη μένε τετληυῖα</l>
<l>νωλεμέως· ἀτὰρ αὐτὸς ἑλίσσετο ἔνθα καὶ ἔνθα.</l>
<l n="25">ὡς δʼ ὅτε γαστέρʼ ἀνὴρ πολέος πυρὸς αἰθομένοιο,</l>
<l>ἐμπλείην κνίσης τε καὶ αἵματος, ἔνθα καὶ ἔνθα</l>
<l>αἰόλλῃ, μάλα δʼ ὦκα λιλαίεται ὀπτηθῆναι,</l>
<l>ὣς ἄρʼ ὅ γʼ ἔνθα καὶ ἔνθα ἑλίσσετο, μερμηρίζων</l>
<l>ὅππως δὴ μνηστῆρσιν ἀναιδέσι χεῖρας ἐφήσει</l>
<l n="30">μοῦνος ἐὼν πολέσι.  σχεδόθεν δέ οἱ ἦλθεν Ἀθήνη</l>
<l>οὐρανόθεν καταβᾶσα· δέμας δʼ ἤϊκτο γυναικί·</l>
<l>στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπε·</l>
<q direct="unspecified">
<l>
<milestone unit="para" ed="P"/>τίπτʼ αὖτʼ ἐγρήσσεις, πάντων περὶ κάμμορε φωτῶν;</l>
<l>οἶκος μέν τοι ὅδʼ ἐστί, γυνὴ δέ τοι ἥδʼ ἐνὶ οἴκῳ</l>
<l n="35">καὶ, πάϊς,  οἷόν πού τις ἐέλδεται ἔμμεναι υἷα.</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ναὶ δὴ ταῦτά γε πάντα, θεά, κατὰ μοῖραν ἔειπες·</l>
<l>ἀλλά τί μοι τόδε θυμὸς ἐνὶ φρεσὶ μερμηρίζει,</l>
<l>ὅππως δὴ μνηστῆρσιν ἀναιδέσι χεῖρας ἐφήσω,</l>
<l n="40">μοῦνος ἐών· οἱ δʼ αἰὲν ἀολλέες ἔνδον ἔασι.</l>
<l>πρὸς δʼ ἔτι καὶ τόδε μεῖζον ἐνὶ φρεσὶ μερμηρίζω·</l>
<l>εἴ περ γὰρ κτείναιμι Διός τε σέθεν τε ἕκητι,</l>
<l>πῆ κεν ὑπεκπροφύγοιμι; τά σε φράζεσθαι ἄνωγα.</l>
</q>
<milestone n="44" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l n="45">σχέτλιε,  καὶ μέν τίς τε χερείονι πείθεθʼ ἑταίρῳ,</l>
<l>ὅς περ θνητός τʼ ἐστὶ καὶ οὐ τόσα μήδεα οἶδεν·</l>
<l>αὐτὰρ ἐγὼ θεός εἰμι, διαμπερὲς ἥ σε φυλάσσω</l>
<l>ἐν πάντεσσι πόνοις. ἐρέω δέ τοι ἐξαναφανδόν·</l>
<l>εἴ περ πεντήκοντα λόχοι μερόπων ἀνθρώπων</l>
<l n="50">νῶϊ περισταῖεν,  κτεῖναι μεμαῶτες Ἄρηϊ,</l>
<l>καί κεν τῶν ἐλάσαιο βόας καὶ ἴφια μῆλα.</l>
<l>ἀλλʼ ἑλέτω σε καὶ ὕπνος· ἀνίη καὶ τὸ φυλάσσειν</l>
<l>πάννυχον ἐγρήσσοντα, κακῶν δʼ ὑποδύσεαι ἤδη.</l>
</q>
<l>
<milestone unit="para" ed="P"/>ὣς φάτο, καί ῥά οἱ ὕπνον ἐπὶ βλεφάροισιν ἔχευεν,</l>
<l n="55">αὐτὴ δʼ ἂψ ἐς Ὄλυμπον ἀφίκετο δῖα θεάων.</l>
<l>
<milestone unit="para" ed="P"/>εὖτε τὸν ὕπνος ἔμαρπτε, λύων μελεδήματα θυμοῦ,</l>
<l>λυσιμελής, ἄλοχος δʼ ἄρʼ ἐπέγρετο κεδνὰ ἰδυῖα·</l>
<l>κλαῖε δʼ ἄρʼ ἐν λέκτροισι καθεζομένη μαλακοῖσιν.</l>
<l>αὐτὰρ ἐπεὶ κλαίουσα κορέσσατο ὃν κατὰ θυμόν,</l>
<l n="60">Ἀρτέμιδι πρώτιστον ἐπεύξατο δῖα γυναικῶν·</l>
<q direct="unspecified">
<l>
<milestone unit="para" ed="P"/>Ἄρτεμι, πότνα θεά, θύγατερ Διός, αἴθε μοι ἤδη</l>
<l>ἰὸν ἐνὶ στήθεσσι βαλοῦσʼ ἐκ θυμὸν ἕλοιο</l>
<l>αὐτίκα νῦν, ἢ ἔπειτα μʼ ἀναρπάξασα θύελλα</l>
<l>οἴχοιτο προφέρουσα κατʼ ἠερόεντα κέλευθα,</l>
<l>ἐν προχοῇς δὲ βάλοι ἀψορρόου Ὠκεανοῖο.</l>
<l>ὡς δʼ ὅτε Πανδαρέου κούρας ἀνέλοντο θύελλαι·</l>
<l>τῇσι τοκῆας μὲν φθῖσαν θεοί, αἱ δʼ ἐλίποντο</l>
<l>ὀρφαναὶ ἐν μεγάροισι, κόμισσε δὲ δῖʼ Ἀφροδίτη</l>
<l>τυρῷ καὶ μέλιτι γλυκερῷ καὶ ἡδέϊ οἴνῳ·</l>
<l n="70">Ἥρη δʼ αὐτῇσιν περὶ πασέων δῶκε γυναικῶν</l>
<l>εἶδος καὶ πινυτήν, μῆκος δʼ ἔπορʼ Ἄρτεμις ἁγνή,</l>
<l>ἔργα δʼ Ἀθηναίη δέδαε κλυτὰ ἐργάζεσθαι.</l>
<l>εὖτʼ Ἀφροδίτη δῖα προσέστιχε μακρὸν Ὄλυμπον,</l>
<l>κούρῃς αἰτήσουσα τέλος θαλεροῖο γάμοιο—</l>
<l n="75">ἐς Δία τερπικέραυνον,  ὁ γάρ τʼ εὖ οἶδεν ἅπαντα,</l>
<l>μοῖράν τʼ ἀμμορίην τε καταθνητῶν ἀνθρώπων—</l>
<l>τόφρα δὲ τὰς κούρας ἅρπυιαι ἀνηρείψαντο</l>
<l>καί ῥʼ ἔδοσαν στυγερῇσιν ἐρινύσιν ἀμφιπολεύειν·</l>
<l>ὣς ἔμʼ ἀϊστώσειαν Ὀλύμπια δώματʼ ἔχοντες,</l>
<l n="80">ἠέ μʼ ἐϋπλόκαμος βάλοι Ἄρτεμις,  ὄφρʼ Ὀδυσῆα</l>
<l>ὀσσομένη καὶ γαῖαν ὕπο στυγερὴν ἀφικοίμην,</l>
<l>μηδέ τι χείρονος ἀνδρὸς ἐϋφραίνοιμι νόημα.</l>
<l>ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις</l>
<l>ἤματα μὲν κλαίῃ, πυκινῶς ἀκαχήμενος ἦτορ,</l>
<l n="85">νύκτας δʼ ὕπνος ἔχῃσιν—ὁ γάρ τʼ ἐπέλησεν ἁπάντων,</l>
<l>ἐσθλῶν ἠδὲ κακῶν, ἐπεὶ ἄρ βλέφαρʼ ἀμφικαλύψῃ—</l>
<l>αὐτὰρ ἐμοὶ καὶ ὀνείρατʼ ἐπέσσευεν κακὰ δαίμων.</l>
<l>τῇδε γὰρ αὖ μοι νυκτὶ παρέδραθεν εἴκελος αὐτῷ,</l>
<l>τοῖος ἐὼν οἷος ᾖεν ἅμα στρατῷ· αὐτὰρ ἐμὸν κῆρ</l>
<l n="90">χαῖρʼ,  ἐπεὶ οὐκ ἐφάμην ὄναρ ἔμμεναι, ἀλλʼ ὕπαρ ἤδη.</l>
</q>
<milestone n="91" unit="card" ed="p"/>
<l>
<milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
<l>τῆς δʼ ἄρα κλαιούσης ὄπα σύνθετο δῖος Ὀδυσσεύς·</l>
<l>μερμήριζε δʼ ἔπειτα, δόκησε δέ οἱ κατὰ θυμὸν</l>
<l>ἤδη γιγνώσκουσα παρεστάμεναι κεφαλῆφι.</l>
<l n="95">χλαῖναν μὲν συνελὼν καὶ κώεα,  τοῖσιν ἐνεῦδεν,</l>
<l>ἐς μέγαρον κατέθηκεν ἐπὶ θρόνου, ἐκ δὲ βοείην</l>
<l>θῆκε θύραζε φέρων, Διὶ δʼ εὔξατο χεῖρας ἀνασχών·</l>
<q direct="unspecified">
<l>
<milestone unit="para" ed="P"/>Ζεῦ πάτερ, εἴ μʼ ἐθέλοντες ἐπὶ τραφερήν τε καὶ ὑγρὴν</l>
<l>ἤγετʼ ἐμὴν ἐς γαῖαν, ἐπεί μʼ ἐκακώσατε λίην,</l>
<l n="100">φήμην τίς μοι φάσθω ἐγειρομένων ἀνθρώπων</l>
<l>ἔνδοθεν, ἔκτοσθεν δὲ Διὸς τέρας ἄλλο φανήτω.</l>
</q>
<l>
<milestone unit="para" ed="P"/>ὣς ἔφατʼ εὐχόμενος· τοῦ δʼ ἔκλυε μητίετα Ζεύς,</l>
<l>αὐτίκα δʼ ἐβρόντησεν ἀπʼ αἰγλήεντος Ὀλύμπου,</l>
<l>ὑψόθεν ἐκ νεφέων· γήθησε δὲ δῖος Ὀδυσσεύς.</l>
<l n="105">φήμην δʼ ἐξ οἴκοιο γυνὴ προέηκεν ἀλετρὶς</l>
<l>πλησίον, ἔνθʼ ἄρα οἱ μύλαι ἥατο ποιμένι λαῶν,</l>
<l>τῇσιν δώδεκα πᾶσαι ἐπερρώοντο γυναῖκες</l>
<l>ἄλφιτα τεύχουσαι καὶ ἀλείατα, μυελὸν ἀνδρῶν.</l>
<l>αἱ μὲν ἄρʼ ἄλλαι εὗδον, ἐπεὶ κατὰ πυρὸν ἄλεσσαν,</l>
<l n="110">ἡ δὲ μίʼ οὔπω παύετʼ,  ἀφαυροτάτη δʼ ἐτέτυκτο·</l>
<l>ἥ ῥα μύλην στήσασα ἔπος φάτο, σῆμα ἄνακτι·</l>
<q direct="unspecified">
<l>
<milestone unit="para" ed="P"/>Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,</l>
<l>ἦ μεγάλʼ ἐβρόντησας ἀπʼ οὐρανοῦ ἀστερόεντος,</l>
<l>οὐδέ ποθι νέφος ἐστί· τέρας νύ τεῳ τόδε φαίνεις.</l>
<l n="115">κρῆνον νῦν καὶ ἐμοὶ δειλῇ ἔπος,  ὅττι κεν εἴπω·</l>
<l>μνηστῆρες πύματόν τε καὶ ὕστατον ἤματι τῷδε</l>
<l>ἐν μεγάροις Ὀδυσῆος ἑλοίατο δαῖτʼ ἐρατεινήν,</l>
<l>οἳ δή μοι καμάτῳ θυμαλγέι· γούνατʼ ἔλυσαν</l>
<l>ἄλφιτα τευχούσῃ· νῦν ὕστατα δειπνήσειαν.</l>
</q>
<l n="120">
<milestone unit="para" ed="P"/>ὣς ἄρʼ ἔφη,  χαῖρεν δὲ κλεηδόνι δῖος Ὀδυσσεὺς</l>
<l>Ζηνός τε βροντῇ· φάτο γὰρ τίσασθαι ἀλείτας.</l>
<l>
<milestone unit="para" ed="P"/>αἱ δʼ ἄλλαι δμῳαὶ κατὰ δώματα κάλʼ Ὀδυσῆος</l>
<l>ἀγρόμεναι ἀνέκαιον ἐπʼ ἐσχάρῃ ἀκάματον πῦρ.</l>
<l>Τηλέμαχος δʼ εὐνῆθεν ἀνίστατο, ἰσόθεος φώς,</l>
<l n="125">εἵματα ἑσσάμενος· περὶ δὲ ξίφος ὀξὺ θέτʼ ὤμῳ·</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
<l>εἵλετο δʼ ἄλκιμον ἔγχος, ἀκαχμένον ὀξέι· χαλκῷ·</l>
<l>στῆ δʼ ἄρʼ ἐπʼ οὐδὸν ἰών, πρὸς δʼ Εὐρύκλειαν ἔειπε·</l>
<q direct="unspecified">
<l>
<milestone unit="para" ed="P"/>μαῖα φίλη, τὸν ξεῖνον ἐτιμήσασθʼ ἐνὶ οἴκῳ</l>
<l n="130">εὐνῇ καὶ σίτῳ,  ἦ αὔτως κεῖται ἀκηδής;</l>
<l>τοιαύτη γὰρ ἐμὴ μήτηρ, πινυτή περ ἐοῦσα·</l>
<l>ἐμπλήγδην ἕτερόν γε τίει μερόπων ἀνθρώπων</l>
<milestone n="133" unit="card" ed="p"/>
<l>χείρονα, τὸν δέ τʼ ἀρείονʼ ἀτιμήσασʼ ἀποπέμπει.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Εὐρύκλεια·</l>
<q direct="unspecified">
<l n="135">οὐκ ἄν μιν νῦν,  τέκνον, ἀναίτιον αἰτιόῳο.</l>
<l>οἶνον μὲν γὰρ πῖνε καθήμενος, ὄφρʼ ἔθελʼ αὐτός,</l>
<l>σίτου δʼ οὐκέτʼ ἔφη πεινήμεναι· εἴρετο γάρ μιν.</l>
<l>ἀλλʼ ὅτε δὴ κοίτοιο καὶ ὕπνου μιμνήσκοιτο,</l>
<l>ἡ μὲν δέμνιʼ ἄνωγεν ὑποστορέσαι δμῳῇσιν,</l>
<l n="140">αὐτὰρ ὅ γʼ,  ὥς τις πάμπαν ὀϊζυρὸς καὶ ἄποτμος,</l>
<l>οὐκ ἔθελʼ ἐν λέκτροισι καὶ ἐν ῥήγεσσι καθεύδειν,</l>
<l>ἀλλʼ ἐν ἀδεψήτῳ βοέῃ καὶ κώεσιν οἰῶν</l>
<l>ἔδραθʼ ἐνὶ προδόμῳ· χλαῖναν δʼ ἐπιέσσαμεν ἡμεῖς.</l>
</q>
<l>
<milestone unit="para" ed="P"/>ὣς φάτο, Τηλέμαχος δὲ διὲκ μεγάροιο βεβήκει</l>
<l n="145">ἔγχος ἔχων,  ἅμα τῷ γε δύω κύνες ἀργοὶ ἕποντο.</l>
<l>βῆ δʼ ἴμεν εἰς ἀγορὴν μετʼ ἐϋκνήμιδας Ἀχαιούς.</l>
<l>ἡ δʼ αὖτε δμῳῇσιν ἐκέκλετο δῖα γυναικῶν,</l>
<l>Εὐρύκλειʼ, Ὦπος θυγάτηρ Πεισηνορίδαο·</l>
<q direct="unspecified">
<l>
<milestone unit="para" ed="P"/>ἀγρεῖθʼ, αἱ μὲν δῶμα κορήσατε ποιπνύσασαι,</l>
<l n="150">ῥάσσατέ τʼ,  ἔν τε θρόνοις εὐποιήτοισι τάπητας</l>
<l>βάλλετε πορφυρέους· αἱ δὲ σπόγγοισι τραπέζας</l>
<l>πάσας ἀμφιμάσασθε, καθήρατε δὲ κρητῆρας</l>
<l>καὶ δέπα ἀμφικύπελλα τετυγμένα· ταὶ δὲ μεθʼ ὕδωρ</l>
<l>ἔρχεσθε κρήνηνδε, καὶ οἴσετε θᾶσσον ἰοῦσαι.</l>
<l n="155">οὐ γὰρ δὴν μνηστῆρες ἀπέσσονται μεγάροιο,</l>
<l>ἀλλὰ μάλʼ ἦρι νέονται, ἐπεὶ καὶ πᾶσιν ἑορτή.</l>
</q>
<l>
<milestone unit="para" ed="P"/>ὣς ἔφαθʼ, αἱ δʼ ἄρα τῆς μάλα μὲν κλύον ἠδʼ ἐπίθοντο.</l>
<l>αἱ μὲν ἐείκοσι βῆσαν ἐπὶ κρήνην μελάνυδρον,</l>
<l>αἱ δʼ αὐτοῦ κατὰ δώματʼ ἐπισταμένως πονέοντο.</l>
<l n="160">
<milestone unit="para" ed="P"/>ἐς δʼ ἦλθον δρηστῆρες Ἀχαιῶν.  οἱ μὲν ἔπειτα</l>
<l>εὖ καὶ ἐπισταμένως κέασαν ξύλα, ταὶ δὲ γυναῖκες</l>
<l>ἦλθον ἀπὸ κρήνης· ἐπὶ δέ σφισιν ἦλθε συβώτης</l>
<l>τρεῖς σιάλους κατάγων, οἳ ἔσαν μετὰ πᾶσιν ἄριστοι.</l>
<l>καὶ τοὺς μέν ῥʼ εἴασε καθʼ ἕρκεα καλὰ νέμεσθαι,</l>
<l n="165">αὐτὸς δʼ αὖτʼ Ὀδυσῆα προσηύδα μειλιχίοισι·</l>
<q direct="unspecified">
<l>
<milestone unit="para" ed="P"/>ξεῖνʼ, ἦ ἄρ τί σε μᾶλλον Ἀχαιοὶ εἰσορόωσιν,</l>
<l>ἦέ σʼ ἀτιμάζουσι κατὰ μέγαρʼ, ὡς τὸ πάρος περ;</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολυμήτις Ὀδυσσεύς·</l>
<q direct="unspecified">
<l>αἲ γὰρ δή, Εὔμαιε, θεοὶ τισαίατο λώβην,</l>
<l n="170">ἣν οἵδʼ ὑβρίζοντες ἀτάσθαλα μηχανόωνται</l>
<l>οἴκῳ ἐν ἀλλοτρίῳ, οὐδʼ αἰδοῦς μοῖραν ἔχουσιν.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>ἀγχίμολον δέ σφʼ ἦλθε Μελάνθιος, αἰπόλος αἰγῶν.</l>
<l>αἶγας ἄγων αἳ πᾶσι μετέρεπον αἰπολίοισι,</l>
<l n="175">δεῖπνον μνηστήρεσσι.  δύω δʼ ἅμʼ ἕποντο νομῆες.</l>
<l>καὶ τὰς μὲν κατέδησεν ὑπʼ αἰθούσῃ ἐριδούπῳ,</l>
<l>αὐτὸς δʼ αὖτʼ Ὀδυσῆα προσηύδα κερτομίοισι·</l>
<q direct="unspecified">
<l>
<milestone unit="para" ed="P"/>ξεῖνʼ, ἔτι καὶ νῦν ἐνθάδʼ ἀνιήσεις κατὰ δῶμα</l>
<l>ἀνέρας αἰτίζων, ἀτὰρ οὐκ ἔξεισθα θύραζε;</l>
<l n="180">πάντως οὐκέτι νῶϊ διακρινέεσθαι ὀΐω</l>
<l>πρὶν χειρῶν γεύσασθαι, ἐπεὶ σύ περ οὐ κατὰ κόσμον</l>
<l>αἰτίζεις· εἰσὶν δὲ καὶ ἄλλαι δαῖτες Ἀχαιῶν.</l>
</q>
<milestone n="183" unit="card" ed="p"/>
<l>
<milestone unit="para" ed="P"/>ὣς φάτο, τὸν δʼ οὔ τι προσέφη πολύμητις Ὀδυσσεύς,</l>
<l>ἀλλʼ ἀκέων κίνησε κάρη,  κακὰ βυσσοδομεύων.</l>
<l n="185">
<milestone unit="para" ed="P"/>τοῖσι δʼ ἐπὶ τρίτος ἦλθε Φιλοίτιος, ὄρχαμος ἀνδρῶν,</l>
<l>βοῦν στεῖραν μνηστῆρσιν ἄγων καὶ πίονας αἶγας.</l>
<l>πορθμῆες δʼ ἄρα τούς γε διήγαγον, οἵ τε καὶ ἄλλους</l>
<l>ἀνθρώπους πέμπουσιν, ὅτις σφέας εἰσαφίκηται.</l>
<l>καὶ τὰ μὲν εὖ κατέδησεν ὑπʼ αἰθούσῃ ἐριδούπῳ,</l>
<l n="190">αὐτὸς δʼ αὖτʼ ἐρέεινε συβώτην ἄγχι παραστάς·</l>
<q direct="unspecified">
<l>
<milestone unit="para" ed="P"/>τίς δὴ ὅδε ξεῖνος νέον εἰλήλουθε, συβῶτα,</l>
<l>ἡμέτερον πρὸς δῶμα; τέων δʼ ἐξ εὔχεται εἶναι</l>
<l>ἀνδρῶν; ποῦ δέ νύ οἱ γενεὴ καὶ πατρὶς ἄρουρα;</l>
<l>δύσμορος, ἦ τε ἔοικε δέμας βασιλῆϊ ἄνακτι·</l>
<l n="195">ἀλλὰ θεοὶ δυόωσι πολυπλάγκτους ἀνθρώπους,</l>
<l>ὁππότε καὶ βασιλεῦσιν ἐπικλώσωνται ὀϊζύν.</l>
</q>
<l>
<milestone unit="para" ed="P"/>ἦ καὶ δεξιτερῇ δειδίσκετο χειρὶ παραστάς,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>χαῖρε, πάτερ ὦ ξεῖνε· γένοιτό τοι ἔς περ ὀπίσσω</l>
<l n="200">ὄλβος· ἀτὰρ μὲν νῦν γε κακοῖς ἔχεαι πολέεσσι.</l>
<l>Ζεῦ πάτερ, οὔ τις σεῖο θεῶν ὀλοώτερος ἄλλος·</l>
<l>οὐκ ἐλεαίρεις ἄνδρας, ἐπὴν δὴ γείνεαι αὐτός,</l>
<l>μισγέμεναι κακότητι καὶ ἄλγεσι λευγαλέοισιν.</l>
<l>ἴδιον, ὡς ἐνόησα, δεδάκρυνται δέ μοι ὄσσε</l>
<l n="205">μνησαμένῳ Ὀδυσῆος,  ἐπεὶ καὶ κεῖνον ὀΐω</l>
<l>τοιάδε λαίφεʼ ἔχοντα κατʼ ἀνθρώπους ἀλάλησθαι,</l>
<l>εἴ που ἔτι ζώει καὶ ὁρᾷ φάος ἠελίοιο.</l>
<l>εἰ δʼ ἤδη τέθνηκε καὶ εἰν Ἀΐδαο δόμοισιν,</l>
<l>ὤ μοι ἔπειτʼ Ὀδυσῆος ἀμύμονος, ὅς μʼ ἐπὶ βουσὶν</l>
<l n="210">εἷσʼ ἔτι τυτθὸν ἐόντα Κεφαλλήνων ἐνὶ δήμῳ.</l>
<l>νῦν δʼ αἱ μὲν γίγνονται ἀθέσφατοι, οὐδέ κεν ἄλλως</l>
<l>ἀνδρί γʼ ὑποσταχύοιτο βοῶν γένος εὐρυμετώπων·</l>
<l>τὰς δʼ ἄλλοι με κέλονται ἀγινέμεναί σφισιν αὐτοῖς</l>
<l>ἔδμεναι· οὐδέ τι παιδὸς ἐνὶ μεγάροις ἀλέγουσιν,</l>
<l n="215">οὐδʼ ὄπιδα τρομέουσι θεῶν· μεμάασι γὰρ ἤδη</l>
<l>κτήματα δάσσασθαι δὴν οἰχομένοιο ἄνακτος.</l>
<l>αὐτὰρ ἐμοὶ τόδε θυμὸς ἐνὶ στήθεσσι φίλοισι</l>
<l>πόλλʼ ἐπιδινεῖται· μάλα μὲν κακὸν υἷος ἐόντος</l>
<l>ἄλλων δῆμον ἱκέσθαι ἰόντʼ αὐτῇσι βόεσσιν,</l>
<l n="220">ἄνδρας ἐς ἀλλοδαπούς· τὸ δὲ ῥίγιον,  αὖθι μένοντα</l>
<l>βουσὶν ἐπʼ ἀλλοτρίῃσι καθήμενον ἄλγεα πάσχειν.</l>
<l>καί κεν δὴ πάλαι ἄλλον ὑπερμενέων βασιλήων</l>
<l>ἐξικόμην φεύγων, ἐπεὶ οὐκέτʼ ἀνεκτὰ πέλονται·</l>
<l>ἀλλʼ ἔτι τὸν δύστηνον ὀΐομαι, εἴ ποθεν ἐλθὼν</l>
<l n="225">ἀνδρῶν μνηστήρων σκέδασιν κατὰ δώματα θείῃ.</l>
</q>
<milestone n="226" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>βουκόλʼ, ἐπεὶ οὔτε κακῷ οὔτʼ ἄφρονι φωτὶ ἔοικας,</l>
<l>γιγνώσκω δὲ καὶ αὐτὸς ὅ τοι πινυτὴ φρένας ἵκει,</l>
<l>τοὔνεκά τοι ἐρέω καὶ ἐπὶ μέγαν ὅρκον ὀμοῦμαι·</l>
<l n="230">ἴστω νῦν Ζεὺς πρῶτα θεῶν ξενίη τε τράπεζα</l>
<l>ἱστίη τʼ Ὀδυσῆος ἀμύμονος, ἣν ἀφικάνω,</l>
<l>ἦ σέθεν ἐνθάδʼ ἐόντος ἐλεύσεται οἴκαδʼ Ὀδυσσεύς·</l>
<l>σοῖσιν δʼ ὀφθαλμοῖσιν ἐπόψεαι, αἴ κʼ ἐθέλῃσθα,</l>
<l>κτεινομένους μνηστῆρας, οἳ ἐνθάδε κοιρανέουσιν.</l>
</q>
<l n="235">τὸν δʼ αὖτε προσέειπε βοῶν ἐπιβουκόλος ἀνήρ·</l>
<q direct="unspecified">
<l>αἲ γὰρ τοῦτο, ξεῖνε, ἔπος τελέσειε Κρονίων·</l>
<l>γνοίης χʼ οἵη ἐμὴ δύναμις καὶ χεῖρες ἕπονται.</l>
</q>
<l>
<milestone unit="para" ed="P"/>ὣς δʼ αὔτως Εὔμαιος ἐπεύξατο πᾶσι θεοῖσι</l>
<l>νοστῆσαι Ὀδυσῆα πολύφρονα ὅνδε δόμονδε.</l>
<l n="240">
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>μνηστῆρες δʼ ἄρα Τηλεμάχῳ θάνατόν τε μόρον τε</l>
<l>ἤρτυον· αὐτὰρ ὁ τοῖσιν ἀριστερὸς ἤλυθεν ὄρνις,</l>
<l>αἰετὸς ὑψιπέτης, ἔχε δὲ τρήρωνα πέλειαν.</l>
<l>τοῖσιν δʼ Ἀμφίνομος ἀγορήσατο καὶ μετέειπεν·</l>
<q direct="unspecified">
<l n="245">
<milestone unit="para" ed="P"/>ὦ φίλοι,  οὐχ ἡμῖν συνθεύσεται ἥδε γε βουλή,</l>
<l>Τηλεμάχοιο φόνος· ἀλλὰ μνησώμεθα δαιτός.</l>
</q>
<l>
<milestone unit="para" ed="P"/>ὣς ἔφατʼ Ἀμφίνομος, τοῖσιν δʼ ἐπιήνδανε μῦθος.</l>
<l>ἐλθόντες δʼ ἐς δώματʼ Ὀδυσσῆος θείοιο</l>
<l>χλαίνας μὲν κατέθεντο κατὰ κλισμούς τε θρόνους τε,</l>
<l n="250">οἱ δʼ ἱέρευον ὄϊς μεγάλους καὶ πίονας αἶγας,</l>
<l>ἵρευον δὲ σύας σιάλους καὶ βοῦν ἀγελαίην·</l>
<l>σπλάγχνα δʼ ἄρʼ ὀπτήσαντες ἐνώμων, ἐν δέ τε οἶνον</l>
<l>κρητῆρσιν κερόωντο· κύπελλα δὲ νεῖμε συβώτης.</l>
<l>σῖτον δέ σφʼ ἐπένειμε Φιλοίτιος, ὄρχαμος ἀνδρῶν,</l>
<l n="255">καλοῖς ἐν κανέοισιν,  ἐῳνοχόει δὲ Μελανθεύς.</l>
<l>οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>
<milestone unit="para" ed="P"/>Τηλέμαχος δʼ Ὀδυσῆα καθίδρυε, κέρδεα νωμῶν,</l>
<l>ἐντὸς ἐϋσταθέος μεγάρου, παρὰ λάϊνον οὐδόν,</l>
<l>δίφρον ἀεικέλιον καταθεὶς ὀλίγην τε τράπεζαν·</l>
<l n="260">πὰρ δʼ ἐτίθει σπλάγχνων μοίρας,  ἐν δʼ οἶνον ἔχευεν</l>
<l>ἐν δέπαϊ χρυσέῳ, καί μιν πρὸς μῦθον ἔειπεν·</l>
<q direct="unspecified">
<l>
<milestone unit="para" ed="P"/>ἐνταυθοῖ νῦν ἧσο μετʼ ἀνδράσιν οἰνοποτάζων·</l>
<l>κερτομίας δέ τοι αὐτὸς ἐγὼ καὶ χεῖρας ἀφέξω</l>
<l>πάντων μνηστήρων, ἐπεὶ οὔ τοι δήμιός ἐστιν</l>
<l n="265">οἶκος ὅδʼ,  ἀλλʼ Ὀδυσῆος, ἐμοὶ δʼ ἐκτήσατο κεῖνος.</l>
<l>ὑμεῖς δέ, μνηστῆρες, ἐπίσχετε θυμὸν ἐνιπῆς</l>
<l>καὶ χειρῶν, ἵνα μή τις ἔρις καὶ νεῖκος ὄρηται.</l>
</q>
<milestone n="268" unit="card" ed="p"/>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ὀδὰξ ἐν χείλεσι φύντες</l>
<l>Τηλέμαχον θαύμαζον, ὃ θαρσαλέως ἀγόρευε.</l>
<l n="270">τοῖσιν δʼ Ἀντίνοος μετέφη,  Εὐπείθεος υἱός·</l>
<q direct="unspecified">
<l>
<milestone unit="para" ed="P"/>καὶ χαλεπόν περ ἐόντα δεχώμεθα μῦθον, Ἀχαιοί,</l>
<l>Τηλεμάχου· μάλα δʼ ἧμιν ἀπειλήσας ἀγορεύει.</l>
<l>οὐ γὰρ Ζεὺς εἴασε Κρονίων· τῷ κέ μιν ἤδη</l>
<l>παύσαμεν ἐν μεγάροισι, λιγύν περ ἐόντʼ ἀγορητήν.</l>
</q>
<l n="275">
<milestone unit="para" ed="P"/>ὣς ἔφατʼ Ἀντίνοος· ὁ δʼ ἄρʼ οὐκ ἐμπάζετο μύθων.</l>
<l>κήρυκες δʼ ἀνὰ ἄστυ θεῶν ἱερὴν ἑκατόμβην</l>
<l>ἦγον· τοὶ δʼ ἀγέροντο κάρη κομόωντες Ἀχαιοὶ</l>
<l>ἄλσος ὕπο σκιερὸν ἑκατηβόλου Ἀπόλλωνος.</l>
<l>
<milestone unit="para" ed="P"/>οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,</l>
<l n="280">μοίρας δασσάμενοι δαίνυντʼ ἐρικυδέα δαῖτα·</l>
<l>πὰρ δʼ ἄρʼ Ὀδυσσῆϊ μοῖραν θέσαν οἳ πονέοντο</l>
<l>ἴσην, ὡς αὐτοί περ ἐλάγχανον· ὣς γὰρ ἀνώγει</l>
<l>Τηλέμαχος, φίλος υἱὸς Ὀδυσσῆος θείοιο.</l>
<l>
<milestone unit="para" ed="P"/>μνηστῆρας δʼ οὐ πάμπαν ἀγήνορας εἴα Ἀθήνη</l>
<l n="285">λώβης ἴσχεσθαι θυμαλγέος,  ὄφρʼ ἔτι μᾶλλον</l>
<l>δύη ἄχος κραδίην Λαερτιάδην Ὀδυσῆα.</l>
<l>ἦν δέ τις ἐν μνηστῆρσιν ἀνὴρ ἀθεμίστια εἰδώς,</l>
<l>Κτήσιππος δʼ ὄνομʼ ἔσκε, Σάμῃ δʼ ἐνὶ οἰκία ναῖεν·</l>
<l>ὃς δή τοι κτεάτεσσι πεποιθὼς θεσπεσίοισι</l>
<l n="290">μνάσκετʼ Ὀδυσσῆος δὴν οἰχομένοιο δάμαρτα.</l>
<l>ὅς ῥα τότε μνηστῆρσιν ὑπερφιάλοισι μετηύδα·</l>
<q direct="unspecified">
<l>
<milestone unit="para" ed="P"/>κέκλυτέ μευ, μνηστῆρες ἀγήνορες, ὄφρα τι εἴπω·</l>
<l>μοῖραν μὲν δὴ ξεῖνος ἔχει πάλαι, ὡς ἐπέοικεν,</l>
<l>ἴσην· οὐ γὰρ καλὸν ἀτέμβειν οὐδὲ δίκαιον</l>
<l n="295">ξείνους Τηλεμάχου,  ὅς κεν τάδε δώμαθʼ ἵκηται.</l>
<l>ἀλλʼ ἄγε οἱ καὶ ἐγὼ δῶ ξείνιον, ὄφρα καὶ αὐτὸς</l>
<l>ἠὲ λοετροχόῳ δώῃ γέρας ἠέ τῳ ἄλλῳ</l>
<l>δμώων, οἳ κατὰ δώματʼ Ὀδυσσῆος θείοιο.</l>
</q>
<milestone n="299" unit="card" ed="p"/>
<l>
<milestone unit="para" ed="P"/>ὣς εἰπὼν ἔρριψε βοὸς πόδα χειρὶ παχείῃ.</l>
<l n="300">κείμενον ἐκ κανέοιο λαβών· ὁ δʼ ἀλεύατʼ Ὀδυσσεὺς</l>
<l>ἦκα παρακλίνας κεφαλήν, μείδησε δὲ θυμῷ</l>
<l>σαρδάνιον μάλα τοῖον· ὁ δʼ εὔδμητον βάλε τοῖχον.</l>
<l>Κτήσιππον δʼ ἄρα Τηλέμαχος ἠνίπαπε μύθῳ·</l>
<q direct="unspecified">
<l>
<milestone unit="para" ed="P"/>Κτήσιππʼ, ἦ μάλα τοι τόδε κέρδιον ἔπλετο θυμῷ·</l>
<l n="305">οὐκ ἔβαλες τὸν ξεῖνον· ἀλεύατο γὰρ βέλος αὐτός.</l>
<l>ἦ γάρ κέν σε μέσον βάλον ἔγχεϊ ὀξυόεντι,</l>
<l>καί κέ τοι ἀντὶ γάμοιο πατὴρ τάφον ἀμφεπονεῖτο</l>
<l>ἐνθάδε. τῷ μή τίς μοι ἀεικείας ἐνὶ οἴκῳ</l>
<l>φαινέτω· ἤδη γὰρ νοέω καὶ οἶδα ἕκαστα,</l>
<l n="310">ἐσθλά τε καὶ τὰ χέρηα· πάρος δʼ ἔτι νήπιος ἦα.</l>
<l>ἀλλʼ ἔμπης τάδε μὲν καὶ τέτλαμεν εἰσορόωντες,</l>
<l>μήλων σφαζομένων οἴνοιό τε πινομένοιο</l>
<l>καὶ σίτου· χαλεπὸν γὰρ ἐρυκακέειν ἕνα πολλούς.</l>
<l>ἀλλʼ ἄγε μηκέτι μοι κακὰ ῥέζετε δυσμενέοντες·</l>
<l n="315">εἰ δʼ ἤδη μʼ αὐτὸν κτεῖναι μενεαίνετε χαλκῷ,</l>
<l>καί κε τὸ βουλοίμην, καί κεν πολὺ κέρδιον εἴη</l>
<l>τεθνάμεν ἢ τάδε γʼ αἰὲν ἀεικέα ἔργʼ ὁράασθαι,</l>
<l>ξείνους τε στυφελιζομένους δμῳάς τε γυναῖκας</l>
<l>ῥυστάζοντας ἀεικελίως κατὰ δώματα καλά.</l>
</q>
<l n="320">
<milestone unit="para" ed="P"/>ὣς ἔφαθʼ,  οἱ δʼ ἄρα πάντες ἀκὴν ἐγένοντο σιωπῇ·</l>
<l>ὀψὲ δὲ δὴ μετέειπε Δαμαστορίδης Ἀγέλαος·</l>
<q direct="unspecified">
<l>
<milestone unit="para" ed="P"/>ὦ φίλοι, οὐκ ἂν δή τις ἐπὶ ῥηθέντι δικαίῳ</l>
<l>ἀντιβίοις ἐπέεσσι καθαπτόμενος χαλεπαίνοι·</l>
<l>μήτε τι τὸν ξεῖνον στυφελίζετε μήτε τινʼ ἄλλον</l>
<l n="325">δμώων,  οἳ κατὰ δώματʼ Ὀδυσσῆος θείοιο.</l>
<l>Τηλεμάχῳ δέ κε μῦθον ἐγὼ καὶ μητέρι φαίην</l>
<l>ἤπιον, εἴ σφωϊν κραδίῃ ἅδοι ἀμφοτέροιϊν.</l>
<l>ὄφρα μὲν ὑμῖν θυμὸς ἐνὶ στήθεσσιν ἐώλπει</l>
<l>νοστήσειν Ὀδυσῆα πολύφρονα ὅνδε δόμονδε,</l>
<l n="330">τόφρʼ οὔ τις νέμεσις μενέμεν τʼ ἦν ἰσχέμεναί τε</l>
<l>μνηστῆρας κατὰ δώματʼ, ἐπεὶ τόδε κέρδιον ἦεν,</l>
<l>εἰ νόστησʼ Ὀδυσεὺς καὶ ὑπότροπος ἵκετο δῶμα·</l>
<l>νῦν δʼ ἤδη τόδε δῆλον, ὅ τʼ οὐκέτι νόστιμός ἐστιν.</l>
<l>ἀλλʼ ἄγε, σῇ τάδε μητρὶ παρεζόμενος κατάλεξον,</l>
<l n="335">γήμασθʼ ὅς τις ἄριστος ἀνὴρ καὶ πλεῖστα πόρῃσιν,</l>
<l>ὄφρα σὺ μὲν χαίρων πατρώϊα πάντα νέμηαι,</l>
<l>ἔσθων καὶ πίνων, ἡ δʼ ἄλλου δῶμα κομίζῃ.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>οὐ μὰ Ζῆνʼ, Ἀγέλαε, καὶ ἄλγεα πατρὸς ἐμοῖο,</l>
<l n="340">ὅς που τῆλʼ Ἰθάκης ἢ ἔφθιται ἢ ἀλάληται,</l>
<l>οὔ τι διατρίβω μητρὸς γάμον, ἀλλὰ κελεύω</l>
<l>γήμασθʼ ᾧ κʼ ἐθέλῃ, ποτὶ δʼ ἄσπετα δῶρα δίδωμι.</l>
<l>αἰδέομαι δʼ ἀέκουσαν ἀπὸ μεγάροιο δίεσθαι</l>
<l>μύθῳ ἀναγκαίῳ· μὴ τοῦτο θεὸς τελέσειεν.</l>
</q>
<milestone n="345" unit="card" ed="p"/>
<l n="345">
<milestone unit="para" ed="P"/>ὣς φάτο Τηλέμαχος· μνηστῆρσι δὲ Παλλὰς Ἀθήνη</l>
<l>ἄσβεστον γέλω ὦρσε,  παρέπλαγξεν δὲ νόημα.</l>
<l>οἱ δʼ ἤδη γναθμοῖσι γελοίων ἀλλοτρίοισιν,</l>
<l>αἱμοφόρυκτα δὲ δὴ κρέα ἤσθιον· ὄσσε δʼ ἄρα σφέων</l>
<l>δακρυόφιν πίμπλαντο, γόον δʼ ὠΐετο θυμός.</l>
<l n="350">τοῖσι δὲ καὶ μετέειπε Θεοκλύμενος θεοειδής·</l>
<q direct="unspecified">
<l>
<milestone unit="para" ed="P"/>ἆ δειλοί, τί κακὸν τόδε πάσχετε; νυκτὶ μὲν ὑμέων</l>
<l>εἰλύαται κεφαλαί τε πρόσωπά τε νέρθε τε γοῦνα.</l>
<l>οἰμωγὴ δὲ δέδηε, δεδάκρυνται δὲ παρειαί,</l>
<l>αἵματι δʼ ἐρράδαται τοῖχοι καλαί τε μεσόδμαι·</l>
<l n="355">εἰδώλων δὲ πλέον πρόθυρον,  πλείη δὲ καὶ αὐλή,</l>
<l>ἱεμένων Ἔρεβόσδε ὑπὸ ζόφον· ἠέλιος δὲ</l>
<l>οὐρανοῦ ἐξαπόλωλε, κακὴ δʼ ἐπιδέδρομεν ἀχλύς.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπʼ αὐτῷ ἡδὺ γέλασσαν.</l>
<l>τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν·</l>
<q direct="unspecified">
<l n="360">
<milestone unit="para" ed="P"/>ἀφραίνει ξεῖνος νέον ἄλλοθεν εἰληλουθώς.</l>
<l>ἀλλά μιν αἶψα, νέοι, δόμου ἐκπέμψασθε θύραζε</l>
<l>εἰς ἀγορὴν ἔρχεσθαι, ἐπεὶ τάδε νυκτὶ ἐΐσκει.</l>
</q>
<l>
<milestone unit="para" ed="P"/>τὸν δʼ αὖτε προσέειπε Θεοκλύμενος θεοειδής·</l>
<q direct="unspecified">
<l>Εὐρύμαχʼ, οὔ τί σʼ ἄνωγα ἐμοὶ πομπῆας ὀπάζειν·</l>
<l n="365">εἰσί μοι ὀφθαλμοί τε καὶ οὔατα καὶ πόδες ἄμφω</l>
<l>καὶ νόος ἐν στήθεσσι τετυγμένος οὐδὲν ἀεικής.</l>
<l>τοῖς ἔξειμι θύραζε, ἐπεὶ νοέω κακὸν ὔμμιν</l>
<l>ἐρχόμενον, τό κεν οὔ τις ὑπεκφύγοι οὐδʼ ἀλέαιτο</l>
<l>μνηστήρων, οἳ δῶμα κάτʼ ἀντιθέου Ὀδυσῆος</l>
<l n="370">ἀνέρας ὑβρίζοντες ἀτάσθαλα μηχανάασθε.</l>
</q>
<l>
<milestone unit="para" ed="P"/>ὣς εἰπὼν ἐξῆλθε δόμων εὖ ναιεταόντων,</l>
<l>ἵκετο δʼ ἐς Πείραιον, ὅ μιν πρόφρων ὑπέδεκτο.</l>
<l>μνηστῆρες δʼ ἄρα πάντες ἐς ἀλλήλους ὁρόωντες</l>
<l>Τηλέμαχον ἐρέθιζον, ἐπὶ ξείνοις γελόωντες·</l>
<l n="375">ὧδε δέ τις εἴπεσκε νέων ὑπερηνορεόντων·</l>
<q direct="unspecified">
<l>
<milestone unit="para" ed="P"/>Τηλέμαχʼ, οὔ τις σεῖο κακοξεινώτερος ἄλλος·</l>
<l>οἷον μέν τινα τοῦτον ἔχεις ἐπίμαστον ἀλήτην,</l>
<l>σίτου καὶ οἴνου κεχρημένον, οὐδέ τι ἔργων</l>
<l>ἔμπαιον οὐδὲ βίης, ἀλλʼ αὔτως ἄχθος ἀρούρης.</l>
<l n="380">ἄλλος δʼ αὖτέ τις οὗτος ἀνέστη μαντεύεσθαι.</l>
<l>ἀλλʼ εἴ μοί τι πίθοιο, τό κεν πολὺ κέρδιον εἴη·</l>
<l>τοὺς ξείνους ἐν νηῒ πολυκληῗδι βαλόντες</l>
<l>ἐς Σικελοὺς πέμψωμεν, ὅθεν κέ τοι ἄξιον ἄλφοι.</l>
</q>
<l>
<milestone unit="para" ed="P"/>ὣς ἔφασαν μνηστῆρες· ὁ δʼ οὐκ ἐμπάζετο μύθων,</l>
<l n="385">ἀλλʼ ἀκέων πατέρα προσεδέρκετο,  δέγμενος αἰεί,</l>
<l>ὁππότε δὴ μνηστῆρσιν ἀναιδέσι χεῖρας ἐφήσει.</l>
<l>
<milestone unit="para" ed="P"/>ἡ δὲ κατʼ ἄντηστιν θεμένη περικαλλέα δίφρον</l>
<l>κούρη Ἰκαρίοιο, περίφρων Πηνελόπεια,</l>
<l>ἀνδρῶν ἐν μεγάροισιν ἑκάστου μῦθον ἄκουεν.</l>
<l n="390">δεῖπνον μὲν γάρ τοί γε γελοίωντες τετύκοντο</l>
<l>ἡδὺ τε καὶ μενοεικές, ἐπεὶ μάλα πόλλʼ ἱέρευσαν·</l>
<l>δόρπου δʼ οὐκ ἄν πως ἀχαρίστερον ἄλλο γένοιτο,</l>
<l>οἷον δὴ τάχʼ ἔμελλε θεὰ καὶ καρτερὸς ἀνὴρ</l>
<l>θησέμεναι· πρότεροι γὰρ ἀεικέα μηχανόωντο.</l>
</div1>
<div1 n="21" type="Book">
<milestone n="1" unit="card" ed="p"/>
<l>τῇ δʼ ἄρʼ ἐπὶ φρεσὶ θῆκε θεὰ γλαυκῶπις Ἀθήνη,</l>
<l>κούρῃ Ἰκαρίοιο, περίφρονι Πηνελοπείῃ,</l>
<l>τόξον μνηστήρεσσι θέμεν πολιόν τε σίδηρον</l>
<l>ἐν μεγάροις Ὀδυσῆος, ἀέθλια καὶ φόνου ἀρχήν.</l>
<l n="5">κλίμακα δʼ ὑψηλὴν προσεβήσετο οἷο δόμοιο,</l>
<l>εἵλετο δὲ κληῗδʼ εὐκαμπέα χειρὶ παχείῃ</l>
<l>καλὴν χαλκείην· κώπη δʼ ἐλέφαντος ἐπῆεν.</l>
<l>βῆ δʼ ἴμεναι θάλαμόνδε σὺν ἀμφιπόλοισι γυναιξὶν</l>
<l>ἔσχατον· ἔνθα δέ οἱ κειμήλια κεῖτο ἄνακτος,</l>
<l n="10">χαλκός τε χρυσός τε πολύκμητός τε σίδηρος.</l>
<l>ἔνθα δὲ τόξον κεῖτο παλίντονον ἠδὲ φαρέτρη</l>
<l>ἰοδόκος, πολλοὶ δʼ ἔνεσαν στονόεντες ὀϊστοί,</l>
<l>δῶρα τά οἱ ξεῖνος Λακεδαίμονι δῶκε τυχήσας</l>
<l>Ἴφιτος Εὐρυτίδης, ἐπιείκελος ἀθανάτοισι.</l>
<l n="15">τὼ δʼ ἐν Μεσσήνῃ ξυμβλήτην ἀλλήλοιϊν</l>
<l>οἴκῳ ἐν Ὀρτιλόχοιο δαΐφρονος. ἦ τοι Ὀδυσσεὺς</l>
<l>ἦλθε μετὰ χρεῖος, τό ῥά οἱ πᾶς δῆμος ὄφελλε·</l>
<l>μῆλα γὰρ ἐξ Ἰθάκης Μεσσήνιοι ἄνδρες ἄειραν</l>
<l>νηυσὶ πολυκλήϊσι τριηκόσιʼ ἠδὲ νομῆας.</l>
<l n="20">τῶν ἕνεκʼ ἐξεσίην πολλὴν ὁδὸν ἦλθεν Ὀδυσσεὺς</l>
<l>παιδνὸς ἐών· πρὸ γὰρ ἧκε πατὴρ ἄλλοι τε γέροντες.</l>
<l>Ἴφιτος αὖθʼ ἵππους διζήμενος, αἵ οἱ ὄλοντο</l>
<l>δώδεκα θήλειαι, ὑπὸ δʼ ἡμίονοι ταλαεργοί·</l>
<l>αἳ δή οἱ καὶ ἔπειτα φόνος καὶ μοῖρα γένοντο,</l>
<l n="25">ἐπεὶ δὴ Διὸς υἱὸν ἀφίκετο καρτερόθυμον,</l>
<l>φῶθʼ Ἡρακλῆα, μεγάλων ἐπιίστορα ἔργων,</l>
<l>ὅς μιν ξεῖνον ἐόντα κατέκτανεν ᾧ ἐνὶ οἴκῳ,</l>
<l>σχέτλιος, οὐδὲ θεῶν ὄπιν ᾐδέσατʼ οὐδὲ τράπεζαν,</l>
<l>τὴν ἥν οἱ παρέθηκεν· ἔπειτα δὲ πέφνε καὶ αὐτόν,</l>
<l n="30">ἵππους δʼ αὐτὸς ἔχε κρατερώνυχας ἐν μεγάροισι.</l>
<l>τὰς ἐρέων Ὀδυσῆϊ συνήντετο, δῶκε δὲ τόξον,</l>
<l>τὸ πρὶν μέν ῥʼ ἐφόρει μέγας Εὔρυτος, αὐτὰρ ὁ παιδὶ</l>
<l>κάλλιπʼ ἀποθνῄσκων ἐν δώμασιν ὑψηλοῖσι.</l>
<l>τῷ δʼ Ὀδυσεὺς ξίφος ὀξὺ καὶ ἄλκιμον ἔγχος ἔδωκεν,</l>
<l n="35">ἀρχὴν ξεινοσύνης προσκηδέος· οὐδὲ τραπέζῃ</l>
<l>γνώτην ἀλλήλων· πρὶν γὰρ Διὸς υἱὸς ἔπεφνεν</l>
<l>Ἴφιτον Εὐρυτίδην, ἐπιείκελον ἀθανάτοισιν,</l>
<l>ὅς οἱ τόξον ἔδωκε. τὸ δʼ οὔ ποτε δῖος Ὀδυσσεὺς</l>
<l>ἐρχόμενος πόλεμόνδε μελαινάων ἐπὶ νηῶν</l>
<l n="40">ᾑρεῖτʼ,  ἀλλʼ αὐτοῦ μνῆμα ξείνοιο φίλοιο</l>
<l>κέσκετʼ  ἐνὶ μεγάροισι, φόρει δέ μιν ἧς ἐπὶ γαίης.</l>
<milestone n="42" unit="card" ed="p"/>
<l>
<milestone unit="para" ed="P"/>ἡ δʼ ὅτε δὴ θάλαμον τὸν ἀφίκετο δῖα γυναικῶν</l>
<l>οὐδόν τε δρύϊνον προσεβήσετο, τόν ποτε τέκτων</l>
<l>ξέσσεν ἐπισταμένως καὶ ἐπὶ στάθμην ἴθυνεν,</l>
<l n="45">ἐν δὲ σταθμοὺς ἄρσε,  θύρας δʼ ἐπέθηκε φαεινάς,</l>
<l>αὐτίκʼ ἄρʼ ἥ γʼ ἱμάντα θοῶς ἀπέλυσε κορώνης,</l>
<l>ἐν δὲ κληῗδʼ ἧκε, θυρέων δʼ ἀνέκοπτεν ὀχῆας</l>
<l>ἄντα τιτυσκομένη· τὰ δʼ ἀνέβραχεν ἠΰτε ταῦρος</l>
<l>βοσκόμενος λειμῶνι· τόσʼ ἔβραχε καλὰ θύρετρα</l>
<l n="50">πληγέντα κληΐδι,  πετάσθησαν δέ οἱ ὦκα.</l>
<l>ἡ δʼ ἄρʼ ἐφʼ ὑψηλῆς σανίδος βῆ· ἔνθα δὲ χηλοὶ</l>
<l>ἕστασαν, ἐν δʼ ἄρα τῇσι θυώδεα εἵματʼ ἔκειτο.</l>
<l>ἔνθεν ὀρεξαμένη ἀπὸ πασσάλου αἴνυτο τόξον</l>
<l>αὐτῷ γωρυτῷ, ὅς οἱ περίκειτο φαεινός.</l>
<l n="55">ἑζομένη δὲ κατʼ αὖθι,  φίλοις ἐπὶ γούνασι θεῖσα,</l>
<l>κλαῖε μάλα λιγέως, ἐκ δʼ ᾕρεε τόξον ἄνακτος.</l>
<l>ἡ δʼ ἐπεὶ οὖν τάρφθη πολυδακρύτοιο γόοιο,</l>
<l>βῆ ῥʼ ἴμεναι μέγαρόνδε μετὰ μνηστῆρας ἀγαυοὺς</l>
<l>τόξον ἔχουσʼ ἐν χειρὶ παλίντονον ἠδὲ φαρέτρην</l>
<l n="60">ἰοδόκον· πολλοὶ δʼ ἔνεσαν στονόεντες ὀϊστοί.</l>
<l>τῇ δʼ ἄρʼ ἅμʼ ἀμφίπολοι φέρον ὄγκιον, ἔνθα σίδηρος</l>
<l>κεῖτο πολὺς καὶ χαλκός, ἀέθλια τοῖο ἄνακτος.</l>
<l>ἡ δʼ ὅτε δὴ μνηστῆρας ἀφίκετο δῖα γυναικῶν,</l>
<l>στῆ ῥα παρὰ σταθμὸν τέγεος πύκα ποιητοῖο,</l>
<l n="65">ἄντα παρειάων σχομένη λιπαρὰ κρήδεμνα.</l>
<l>ἀμφίπολος δʼ ἄρα οἱ κεδνὴ ἑκάτερθε παρέστη.</l>
<l>αὐτίκα δὲ μνηστῆρσι μετηύδα καὶ φάτο μῦθον·</l>
<q direct="unspecified">
<l>
<milestone unit="para" ed="P"/>κέκλυτέ μευ, μνηστῆρες ἀγήνορες, οἳ τόδε δῶμα</l>
<l>ἐχράετʼ ἐσθιέμεν καὶ πινέμεν ἐμμενὲς αἰεὶ</l>
<l n="70">ἀνδρὸς ἀποιχομένοιο πολὺν χρόνον· οὐδέ τινʼ ἄλλην</l>
<l>μύθου ποιήσασθαι ἐπισχεσίην ἐδύνασθε,</l>
<l>ἀλλʼ ἐμὲ ἱέμενοι γῆμαι θέσθαι τε γυναῖκα.</l>
<l>ἀλλʼ ἄγετε, μνηστῆρες, ἐπεὶ τόδε φαίνετʼ ἄεθλον.</l>
<l>θήσω γὰρ μέγα τόξον Ὀδυσσῆος θείοιο·</l>
<l n="75">ὃς δέ κε ῥηΐτατʼ ἐντανύσῃ βιὸν ἐν παλάμῃσι</l>
<l>καὶ διοϊστεύσῃ πελέκεων δυοκαίδεκα πάντων,</l>
<l>τῷ κεν ἅμʼ ἑσποίμην, νοσφισσαμένη τόδε δῶμα</l>
<l>κουρίδιον, μάλα καλόν, ἐνίπλειον βιότοιο,</l>
<l>τοῦ ποτὲ μεμνήσεσθαι ὀΐομαι ἔν περ ὀνείρῳ.</l>
</q>
<milestone n="80" unit="card" ed="p"/>
<l n="80">
<milestone unit="para" ed="P"/>ὣς φάτο,  καί ῥʼ Εὔμαιον ἀνώγει, δῖον ὑφορβόν,</l>
<l>τόξον μνηστήρεσσι θέμεν πολιόν τε σίδηρον.</l>
<l>δακρύσας δʼ Εὔμαιος ἐδέξατο καὶ κατέθηκε·</l>
<l>κλαῖε δὲ βουκόλος ἄλλοθʼ, ἐπεὶ ἴδε τόξον ἄνακτος.</l>
<l>Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l n="85">
<milestone unit="para" ed="P"/>νήπιοι ἀγροιῶται,  ἐφημέρια φρονέοντες,</l>
<l>ἆ δειλώ, τί νυ δάκρυ κατείβετον ἠδὲ γυναικὶ</l>
<l>θυμὸν ἐνὶ στήθεσσιν ὀρίνετον; ᾗ τε καὶ ἄλλως</l>
<l>κεῖται ἐν ἄλγεσι θυμός, ἐπεὶ φίλον ὤλεσʼ ἀκοίτην.</l>
<l>ἀλλʼ ἀκέων δαίνυσθε καθήμενοι, ἠὲ θύραζε</l>
<l n="90">κλαίετον ἐξελθόντε,  κατʼ αὐτόθι τόξα λιπόντε,</l>
<l>μνηστήρεσσιν ἄεθλον ἀάατον· οὐ γὰρ ὀΐω</l>
<l>ῥηϊδίως τόδε τόξον ἐΰξοον ἐντανύεσθαι.</l>
<l>οὐ γάρ τις μέτα τοῖος ἀνὴρ ἐν τοίσδεσι πᾶσιν</l>
<l>οἷος Ὀδυσσεὺς ἔσκεν· ἐγὼ δέ μιν αὐτὸς ὄπωπα,</l>
<l n="95">καὶ γὰρ μνήμων εἰμί,  πάϊς δʼ ἔτι νήπιος ἦα.</l>
</q>
<l>
<milestone unit="para" ed="P"/>ὣς φάτο, τῷ δʼ ἄρα θυμὸς ἐνὶ στήθεσσιν ἐώλπει</l>
<l>νευρὴν ἐντανύσειν διοϊστεύσειν τε σιδήρου.</l>
<l>ἦ τοι ὀϊστοῦ γε πρῶτος γεύσεσθαι ἔμελλεν</l>
<l>ἐκ χειρῶν Ὀδυσῆος ἀμύμονος, ὃν τότʼ ἀτίμα</l>
<l n="100">ἥμενος ἐν μεγάροις,  ἐπὶ δʼ ὤρνυε πάντας ἑταίρους.</l>
<l>
<milestone unit="para" ed="P"/>τοῖσι δὲ καὶ μετέειφʼ ἱερὴ ἲς Τηλεμάχοιο·</l>
<q direct="unspecified">
<l>ὢ πόποι, ἦ μάλα με Ζεὺς ἄφρονα θῆκε Κρονίων·</l>
<l>μήτηρ μέν μοί φησι φίλη, πινυτή περ ἐοῦσα,</l>
<l>ἄλλῳ ἅμʼ ἕψεσθαι νοσφισσαμένη τόδε δῶμα·</l>
<l n="105">αὐτὰρ ἐγὼ γελόω καὶ τέρπομαι ἄφρονι θυμῷ.</l>
<l>ἀλλʼ ἄγετε, μνηστῆρες, ἐπεὶ τόδε φαίνετʼ ἄεθλον,</l>
<l>οἵη νῦν οὐκ ἔστι γυνὴ κατʼ Ἀχαιΐδα γαῖαν,</l>
<l>οὔτε Πύλου ἱερῆς οὔτʼ Ἄργεος οὔτε Μυκήνης·</l>
<l>οὔτʼ αὐτῆς Ἰθάκης οὔτʼ ἠπείροιο μελαίνης·</l>
<l n="110">καὶ δʼ αὐτοὶ τόδε γʼ ἴστε· τί με χρὴ μητέρος αἴνου;</l>
<l>ἀλλʼ ἄγε μὴ μύνῃσι παρέλκετε μηδʼ ἔτι τόξου</l>
<l>δηρὸν ἀποτρωπᾶσθε τανυστύος, ὄφρα ἴδωμεν.</l>
<l>καὶ δέ κεν αὐτὸς ἐγὼ τοῦ τόξου πειρησαίμην·</l>
<l>εἰ δέ κεν ἐντανύσω διοϊστεύσω τε σιδήρου,</l>
<l n="115">οὔ κέ μοι ἀχνυμένῳ τάδε δώματα πότνια μήτηρ</l>
<l>λείποι ἅμʼ ἄλλῳ ἰοῦσʼ, ὅτʼ ἐγὼ κατόπισθε λιποίμην</l>
<l>οἷός τʼ ἤδη πατρὸς ἀέθλια κάλʼ ἀνελέσθαι.</l>
</q>
<milestone n="118" unit="card" ed="p"/>
<l>
<milestone unit="para" ed="P"/>ἦ καὶ ἀπʼ ὤμοιϊν χλαῖναν θέτο φοινικόεσσαν</l>
<l>ὀρθὸς ἀναΐξας, ἀπὸ δὲ ξίφος ὀξὺ θέτʼ ὤμων.</l>
<l n="120">πρῶτον μὲν πελέκεας στῆσεν,  διὰ τάφρον ὀρύξας</l>
<l>πᾶσι μίαν μακρήν, καὶ ἐπὶ στάθμην ἴθυνεν,</l>
<l>ἀμφὶ δὲ γαῖαν ἔναξε· τάφος δʼ ἕλε πάντας ἰδόντας,</l>
<l>ὡς εὐκόσμως στῆσε· πάρος δʼ οὐ πώ ποτʼ ὀπώπει.</l>
<l>στῆ δʼ ἄρʼ ἐπʼ οὐδὸν ἰὼν καὶ τόξου πειρήτιζε.</l>
<l n="125">τρὶς μέν μιν πελέμιξεν ἐρύσσεσθαι μενεαίνων,</l>
<l>τρὶς δὲ μεθῆκε βίης, ἐπιελπόμενος τό γε θυμῷ,</l>
<l>νευρὴν ἐντανύειν διοϊστεύσειν τε σιδήρου.</l>
<l>καί νύ κε δή ῥʼ ἐτάνυσσε βίῃ τὸ τέταρτον ἀνέλκων,</l>
<l>ἀλλʼ Ὀδυσεὺς ἀνένευε καὶ ἔσχεθεν ἱέμενόν περ.</l>
<l n="130">τοῖς δʼ αὖτις μετέειφʼ ἱερὴ ἲς Τηλεμάχοιο·</l>
<q direct="unspecified">
<l>
<milestone unit="para" ed="P"/>ὢ πόποι, ἦ καὶ ἔπειτα κακός τʼ ἔσομαι καὶ ἄκικυς,</l>
<l>ἠὲ νεώτερός εἰμι καὶ οὔ πω χερσὶ πέποιθα</l>
<l>ἄνδρʼ ἀπαμύνασθαι, ὅτε τις πρότερος χαλεπήνῃ.</l>
<l>ἀλλʼ ἄγεθʼ, οἵ περ ἐμεῖο βίῃ προφερέστεροί ἐστε,</l>
<l n="135">τόξου πειρήσασθε,  καὶ ἐκτελέωμεν ἄεθλον.</l>
</q>
<l>
<milestone unit="para" ed="P"/>ὣς εἰπὼν τόξον μὲν ἀπὸ ἕο θῆκε χαμᾶζε,</l>
<l>κλίνας κολλητῇσιν ἐϋξέστῃς σανίδεσσιν,</l>
<l>αὐτοῦ δʼ ὠκὺ βέλος καλῇ προσέκλινε κορώνῃ,</l>
<l>ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη.</l>
<l n="140">
<milestone unit="para" ed="P"/>τοῖσιν δʼ Ἀντίνοος μετέφη,  Εὐπείθεος υἱός·</l>
<q direct="unspecified">
<l>ὄρνυσθʼ ἑξείης ἐπιδέξια πάντες ἑταῖροι,</l>
<l>ἀρξάμενοι τοῦ χώρου ὅθεν τέ περ οἰνοχοεύει.</l>
</q>
<l>
<milestone unit="para" ed="P"/>ὣς ἔφατʼ Ἀντίνοος, τοῖσιν δʼ ἐπιήνδανε μῦθος.</l>
<l>Λειώδης δὲ πρῶτος ἀνίστατο, Οἴνοπος υἱός,</l>
<l n="145">ὅ σφι θυοσκόος ἔσκε,  παρὰ κρητῆρα δὲ καλὸν</l>
<l>ἷζε μυχοίτατος αἰέν· ἀτασθαλίαι δέ οἱ οἴῳ</l>
<l>ἐχθραὶ ἔσαν, πᾶσιν δὲ νεμέσσα μνηστήρεσσιν·</l>
<l>ὅς ῥα τότε πρῶτος τόξον λάβε καὶ βέλος ὠκύ.</l>
<l>στῆ δʼ ἄρʼ ἐπʼ οὐδὸν ἰὼν καὶ τόξου πειρήτιζεν,</l>
<l n="150">οὐδέ μιν ἐντάνυσε· πρὶν γὰρ κάμε χεῖρας ἀνέλκων</l>
<l>ἀτρίπτους ἁπαλάς· μετὰ δὲ μνηστῆρσιν ἔειπεν·</l>
<q direct="unspecified">
<l>
<milestone unit="para" ed="P"/>ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.</l>
<l>πολλοὺς γὰρ τόδε τόξον ἀριστῆας κεκαδήσει</l>
<l>θυμοῦ καὶ ψυχῆς, ἐπεὶ ἦ πολὺ φέρτερόν ἐστι</l>
<l n="155">τεθνάμεν ἢ ζώοντας ἁμαρτεῖν,  οὗθʼ ἕνεκʼ αἰεὶ</l>
<l>ἐνθάδʼ ὁμιλέομεν, ποτιδέγμενοι ἤματα πάντα.</l>
<l>νῦν μέν τις καὶ ἔλπετʼ ἐνὶ φρεσὶν ἠδὲ μενοινᾷ</l>
<l>γῆμαι Πηνελόπειαν, Ὀδυσσῆος παράκοιτιν.</l>
<l>αὐτὰρ ἐπὴν τόξου πειρήσεται ἠδὲ ἴδηται,</l>
<l n="160">ἄλλην δή τινʼ ἔπειτα Ἀχαιϊάδων εὐπέπλων</l>
<l>μνάσθω ἐέδνοισιν διζήμενος· ἡ δέ κʼ ἔπειτα</l>
<l>γήμαιθʼ ὅς κε πλεῖστα πόροι καὶ μόρσιμος ἔλθοι.</l>
</q>
<milestone n="163" unit="card" ed="p"/>
<l>
<milestone unit="para" ed="P"/>ὣς ἄρʼ ἐφώνησεν καὶ ἀπὸ ἕο τόξον ἔθηκε,</l>
<l>κλίνας κολλητῇσιν ἐϋξέστῃς σανίδεσσιν,</l>
<l n="165">αὐτοῦ δʼ ὠκὺ βέλος καλῇ προσέκλινε κορώνῃ,</l>
<l>ἂψ δʼ αὖτις κατʼ ἄρ ἕζετʼ ἐπὶ θρόνου ἔνθεν ἀνέστη.</l>
<l>Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>λειῶδες, ποῖόν σε ἔπος φύγεν ἕρκος ὀδόντων,</l>
<l>δεινόν τʼ ἀργαλέον τε, —νεμεσσῶμαι δέ τʼ ἀκούων—</l>
<l n="170">εἰ δὴ τοῦτό γε τόξον ἀριστῆας κεκαδήσει</l>
<l>θυμοῦ καὶ ψυχῆς, ἐπεὶ οὐ δύνασαι σὺ τανύσσαι.</l>
<l>οὐ γάρ τοί σέ γε τοῖον ἐγείνατο πότνια μήτηρ</l>
<l>οἷόν τε ῥυτῆρα βιοῦ τʼ ἔμεναι καὶ ὀϊστῶν·</l>
<l>ἀλλʼ ἄλλοι τανύουσι τάχα μνηστῆρες ἀγαυοί.</l>
</q>
<l n="175">
<milestone unit="para" ed="P"/>ὣς φάτο, καί ῥʼ ἐκέλευσε Μελάνθιον, αἰπόλον αἰγῶν·</l>
<q direct="unspecified">
<l>ἄγρει δή,  πῦρ κῆον ἐνὶ μεγάροισι, Μελανθεῦ,</l>
<l>πὰρ δὲ τίθει δίφρον τε μέγαν καὶ κῶας ἐπʼ αὐτοῦ,</l>
<l>ἐκ δὲ στέατος ἔνεικε μέγαν τροχὸν ἔνδον ἐόντος,</l>
<l>ὄφρα νέοι θάλποντες, ἐπιχρίοντες ἀλοιφῇ,</l>
<l n="180">τόξου πειρώμεσθα καὶ ἐκτελέωμεν ἄεθλον.</l>
</q>
<l>
<milestone unit="para" ed="P"/>ὣς φάθʼ, ὁ δʼ αἶψʼ ἀνέκαιε Μελάνθιος ἀκάματον πῦρ,</l>
<l>πὰρ δὲ φέρων δίφρον θῆκεν καὶ κῶας ἐπʼ αὐτοῦ,</l>
<l>ἐκ δὲ στέατος ἔνεικε μέγαν τροχὸν ἔνδον ἐόντος·</l>
<l>τῷ ῥα νέοι θάλποντες ἐπειρῶντʼ· οὐδʼ ἐδύναντο</l>
<l n="185">ἐντανύσαι,  πολλὸν δὲ βίης ἐπιδευέες ἦσαν.</l>
<l>
<milestone unit="para" ed="P"/>Ἀντίνοος δʼ ἔτʼ ἐπεῖχε καὶ Εὐρύμαχος θεοειδής,</l>
<l>ἀρχοὶ μνηστήρων· ἀρετῇ δʼ ἔσαν ἔξοχʼ ἄριστοι.</l>
<l>τὼ δʼ ἐξ οἴκου βῆσαν ὁμαρτήσαντες ἅμʼ ἄμφω</l>
<l>βουκόλος ἠδὲ συφορβὸς Ὀδυσσῆος θείοιο·</l>
<l n="190">ἐκ δʼ αὐτὸς μετὰ τοὺς δόμου ἤλυθε δῖος Ὀδυσσεύς.</l>
<l>ἀλλʼ ὅτε δή ῥʼ ἐκτὸς θυρέων ἔσαν ἠδὲ καὶ αὐλῆς,</l>
<l>φθεγξάμενός σφε ἔπεσσι προσηύδα μειλιχίοισι·</l>
<q direct="unspecified">
<l>
<milestone unit="para" ed="P"/>βουκόλε καὶ σύ, συφορβέ, ἔπος τί κε μυθησαίμην,</l>
<l>ἦ αὐτὸς κεύθω; φάσθαι δέ με θυμὸς ἀνώγει.</l>
<l n="195">ποῖοί κʼ εἶτʼ Ὀδυσῆϊ ἀμυνέμεν,  εἴ ποθεν ἔλθοι</l>
<l>ὧδε μάλʼ ἐξαπίνης καί τις θεὸς αὐτὸν ἐνείκαι;</l>
<l>ἤ κε μνηστήρεσσιν ἀμύνοιτʼ ἦ Ὀδυσῆϊ;</l>
<l>εἴπαθʼ ὅπως ὑμέας κραδίη θυμός τε κελεύει.</l>
</q>
<l>
<milestone unit="para" ed="P"/>τὸν δʼ αὖτε προσέειπε βοῶν ἐπιβουκόλος ἀνήρ·</l>
<q direct="unspecified">
<l n="200">Ζεῦ πάτερ,  αἲ γὰρ τοῦτο τελευτήσειας ἐέλδωρ,</l>
<l>ὡς ἔλθοι μὲν κεῖνος ἀνήρ, ἀγάγοι δέ ἑ δαίμων·</l>
<l>γνοίης χʼ οἵη ἐμὴ δύναμις καὶ χεῖρες ἕπονται.</l>
</q>
<l>
<milestone unit="para" ed="P"/>ὣς δʼ αὔτως Εὔμαιος ἐπεύχετο πᾶσι θεοῖσι</l>
<l>νοστῆσαι Ὀδυσῆα πολύφρονα ὅνδε δόμονδε.</l>
<milestone n="205" unit="card" ed="p"/>
<l n="205">
<milestone unit="para" ed="P"/>αὐτὰρ ἐπεὶ δὴ τῶν γε νόον νημερτέʼ ἀνέγνω,</l>
<l>ἐξαῦτίς σφε ἔπεσσιν ἀμειβόμενος προσέειπεν·</l>
<q direct="unspecified">
<l>
<milestone unit="para" ed="P"/>ἔνδον μὲν δὴ ὅδʼ αὐτὸς ἐγώ, κακὰ πολλὰ μογήσας</l>
<l>ἤλυθον εἰκοστῷ ἔτεϊ ἐς πατρίδα γαῖαν.</l>
<l>γιγνώσκω δʼ ὡς σφῶϊν ἐελδομένοισιν ἱκάνω</l>
<l n="210">οἴοισι δμώων· τῶν δʼ ἄλλων οὔ τευ ἄκουσα</l>
<l>εὐξαμένου ἐμὲ αὖτις ὑπότροπον οἴκαδʼ ἱκέσθαι.</l>
<l>σφῶϊν δʼ, ὡς ἔσεταί περ, ἀληθείην καταλέξω.</l>
<l>εἴ χʼ ὑπʼ ἐμοί γε θεὸς δαμάσῃ μνηστῆρας ἀγαυούς,</l>
<l>ἄξομαι ἀμφοτέροις ἀλόχους καὶ κτήματʼ ὀπάσσω</l>
<l n="215">οἰκία τʼ ἐγγὺς ἐμεῖο τετυγμένα· καί μοι ἔπειτα</l>
<l>Τηλεμάχου ἑτάρω τε κασιγνήτω τε ἔσεσθον.</l>
<l>εἰ δʼ ἄγε δή, καὶ σῆμα ἀριφραδὲς ἄλλο τι δείξω,</l>
<l>ὄφρα μʼ ἐῢ γνῶτον πιστωθῆτόν τʼ ἐνὶ θυμῷ,</l>
<l>οὐλήν, τήν ποτέ με σῦς ἤλασε λευκῷ ὀδόντι</l>
<l n="220">Παρνησόνδʼ ἐλθόντα σὺν υἱάσιν Αὐτολύκοιο.</l>
</q>
<l>
<milestone unit="para" ed="P"/>ὣς εἰπὼν ῥάκεα μεγάλης ἀποέργαθεν οὐλῆς.</l>
<l>τὼ δʼ ἐπεὶ εἰσιδέτην εὖ τʼ ἐφράσσαντο ἕκαστα,</l>
<l>κλαῖον ἄρʼ ἀμφʼ Ὀδυσῆϊ δαΐφρονι χεῖρε βαλόντε,</l>
<l>καὶ κύνεον ἀγαπαζόμενοι κεφαλήν τε καὶ ὤμους</l>
<l n="225">ὣς δʼ αὔτως Ὀδυσεὺς κεφαλὰς καὶ χεῖρας ἔκυσσε.</l>
<l>καί νύ κʼ ὀδυρομένοισιν ἔδυ φάος ἠελίοιο,</l>
<l>εἰ μὴ Ὀδυσσεὺς αὐτὸς ἐρύκακε φώνησέν τε·</l>
<q direct="unspecified">
<l>
<milestone unit="para" ed="P"/>παύεσθον κλαυθμοῖο γόοιό τε, μή τις ἴδηται</l>
<l>ἐξελθὼν μεγάροιο, ἀτὰρ εἴπῃσι καὶ εἴσω.</l>
<l n="230">ἀλλὰ προμνηστῖνοι ἐσέλθετε,  μηδʼ ἅμα πάντες,</l>
<l>πρῶτος ἐγώ, μετὰ δʼ ὔμμες· ἀτὰρ τόδε σῆμα τετύχθω·</l>
<l>ἄλλοι μὲν γὰρ πάντες, ὅσοι μνηστῆρες ἀγαυοί,</l>
<l>οὐκ ἐάσουσιν ἐμοὶ δόμεναι βιὸν ἠδὲ φαρέτρην·</l>
<l>ἀλλὰ σύ, δῖʼ Εὔμαιε, φέρων ἀνὰ δώματα τόξον</l>
<l n="235">ἐν χείρεσσιν ἐμοὶ θέμεναι,  εἰπεῖν τε γυναιξὶ</l>
<l>κληῗσαι μεγάροιο θύρας πυκινῶς ἀραρυίας,</l>
<l>ἢν δέ τις ἢ στοναχῆς ἠὲ κτύπου ἔνδον ἀκούσῃ</l>
<l>ἀνδρῶν ἡμετέροισιν ἐν ἕρκεσι, μή τι θύραζε</l>
<l>προβλώσκειν, ἀλλʼ αὐτοῦ ἀκὴν ἔμεναι παρὰ ἔργῳ.</l>
<l n="240">σοὶ δέ,  Φιλοίτιε δῖε, θύρας ἐπιτέλλομαι αὐλῆς</l>
<l>κληῗσαι κληῗδι, θοῶς δʼ ἐπὶ δεσμὸν ἰῆλαι.</l>
</q>
<l>
<milestone unit="para" ed="P"/>ὣς εἰπὼν εἰσῆλθε δόμους εὖ ναιετάοντας·</l>
<l>ἕζετʼ ἔπειτʼ ἐπὶ δίφρον ἰών, ἔνθεν περ ἀνέστη·</l>
<l>ἐς δʼ ἄρα καὶ τὼ δμῶε ἴτην θείου Ὀδυσῆος.</l>
<l n="245">
<milestone unit="para" ed="P"/>Εὐρύμαχος δʼ ἤδη τόξον μετὰ χερσὶν ἐνώμα,</l>
<l>θάλπων ἔνθα καὶ ἔνθα σέλᾳ πυρός· ἀλλά μιν οὐδʼ ὣς</l>
<l>ἐντανύσαι δύνατο, μέγα δʼ ἔστενε κυδάλιμον κῆρ·</l>
<l>ὀχθήσας δʼ ἄρα εἶρος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>ὢ πόποι, ἧ μοι ἄχος περί τʼ αὐτοῦ καὶ περὶ πάντων·</l>
<l n="250">οὔ τι γάμου τοσσοῦτον ὀδύρομαι,  ἀχνύμενός περ·</l>
<l>εἰσὶ καὶ ἄλλαι πολλαὶ Ἀχαιΐδες, αἱ μὲν ἐν αὐτῇ</l>
<l>ἀμφιάλῳ Ἰθάκῃ, αἱ δʼ ἄλλῃσιν πολίεσσιν·</l>
<l>ἀλλʼ εἰ δὴ τοσσόνδε βίης ἐπιδευέες εἰμὲν</l>
<l>ἀντιθέου Ὀδυσῆος, ὅ τʼ οὐ δυνάμεσθα τανύσσαι</l>
<l n="255">τόξον· ἐλεγχείη δὲ καὶ ἐσσομένοισι πυθέσθαι.</l>
</q>
<milestone n="256" unit="card" ed="p"/>
<l>
<milestone unit="para" ed="P"/>τὸν δʼ αὖτʼ Ἀντίνοος προσέφη, Εὐπείθεος υἱός·</l>
<q direct="unspecified">
<l>Εὐρύμαχʼ, οὐχ οὕτως ἔσται· νοέεις δὲ καὶ αὐτός.</l>
<l>νῦν μὲν γὰρ κατὰ δῆμον ἑορτὴ τοῖο θεοῖο</l>
<l>ἁγνή· τίς δέ κε τόξα τιταίνοιτʼ; ἀλλὰ ἕκηλοι</l>
<l n="260">κάτθετʼ· ἀτὰρ πελέκεάς γε καὶ εἴ κʼ εἰῶμεν ἅπαντας</l>
<l>ἑστάμεν· οὐ μὲν γάρ τινʼ ἀναιρήσεσθαι ὀΐω,</l>
<l>ἐλθόντʼ ἐς μέγαρον Λαερτιάδεω Ὀδυσῆος.</l>
<l>ἀλλʼ ἄγετʼ, οἰνοχόος μὲν ἐπαρξάσθω δεπάεσσιν,</l>
<l>ὄφρα σπείσαντες καταθείομεν ἀγκύλα τόξα·</l>
<l n="265">ἠῶθεν δὲ κέλεσθε Μελάνθιον,  αἰπόλον αἰγῶν,</l>
<l>αἶγας ἄγειν, αἳ πᾶσι μέγʼ ἔξοχοι αἰπολίοισιν,</l>
<l>ὄφρʼ ἐπὶ μηρία θέντες Ἀπόλλωνι κλυτοτόξῳ</l>
<l>τόξου πειρώμεσθα καὶ ἐκτελέωμεν ἄεθλον.</l>
</q>
<l>
<milestone unit="para" ed="P"/>ὣς ἔφατʼ Ἀντίνοος, τοῖσιν δʼ ἐπιήνδανε μῦθος.</l>
<l n="270">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</l>
<l>κοῦροι δὲ κρητῆρας ἐπεστέψαντο ποτοῖο,</l>
<l>νώμησαν δʼ ἄρα πᾶσιν ἐπαρξάμενοι δεπάεσσιν.</l>
<l>οἱ δʼ ἐπεὶ οὖν σπεῖσάν τʼ ἔπιόν θʼ ὅσον ἤθελε θυμός,</l>
<l>τοῖς δὲ δολοφρονέων μετέφη πολύμητις Ὀδυσσεύς·</l>
<q direct="unspecified">
<l n="275">
<milestone unit="para" ed="P"/>κέκλυτέ μευ,  μνηστῆρες ἀγακλειτῆς βασιλείης·</l>
<l>ὄφρʼ εἴπω τά με θυμὸς ἐνὶ στήθεσσι κελεύει·</l>
<l>Εὐρύμαχον δὲ μάλιστα καὶ Ἀντίνοον θεοειδέα</l>
<l>λίσσομʼ, ἐπεὶ καὶ τοῦτο ἔπος κατὰ μοῖραν ἔειπε,</l>
<l>νῦν μὲν παῦσαι τόξον, ἐπιτρέψαι δὲ θεοῖσιν·</l>
<l n="280">ἠῶθεν δὲ θεὸς δώσει κράτος ᾧ κʼ ἐθέλῃσιν.</l>
<l>ἀλλʼ ἄγʼ ἐμοὶ δότε τόξον ἐΰξοον, ὄφρα μεθʼ ὑμῖν</l>
<l>χειρῶν καὶ σθένεος πειρήσομαι, ἤ μοι ἔτʼ ἐστὶν</l>
<l>ἴς, οἵη πάρος ἔσκεν ἐνὶ γναμπτοῖσι μέλεσσιν,</l>
<l>ἦ ἤδη μοι ὄλεσσεν ἄλη τʼ ἀκομιστίη τε.</l>
</q>
<l n="285">
<milestone unit="para" ed="P"/>ὣς ἔφαθʼ, οἱ δʼ ἄρα πάντες ὑπερφιάλως νεμέσησαν,</l>
<l>δείσαντες μὴ τόξον ἐΰξοον ἐντανύσειεν.</l>
<l>Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
<q direct="unspecified">
<l>
<milestone unit="para" ed="P"/>ἆ δειλὲ ξείνων, ἔνι τοι φρένες οὐδʼ ἠβαιαί·</l>
<l>οὐκ ἀγαπᾷς ὃ ἕκηλος ὑπερφιάλοισι μεθʼ ἡμῖν</l>
<l n="290">δαίνυσαι,  οὐδέ τι δαιτὸς ἀμέρδεαι, αὐτὰρ ἀκούεις</l>
<l>μύθων ἡμετέρων καὶ ῥήσιος; οὐδέ τις ἄλλος</l>
<l>ἡμετέρων μύθων ξεῖνος καὶ πτωχὸς ἀκούει.</l>
<l>οἶνός σε τρώει μελιηδής, ὅς τε καὶ ἄλλους</l>
<l>βλάπτει, ὃς ἄν μιν χανδὸν ἕλῃ μηδʼ αἴσιμα πίνῃ.</l>
<l n="295">οἶνος καὶ Κένταυρον,  ἀγακλυτὸν Εὐρυτίωνα,</l>
<l>ἄασʼ ἐνὶ μεγάρῳ μεγαθύμου Πειριθόοιο,</l>
<l>ἐς Λαπίθας ἐλθόνθʼ· ὁ δʼ ἐπεὶ φρένας ἄασεν οἴνῳ,</l>
<l>μαινόμενος κάκʼ ἔρεξε δόμον κάτα Πειριθόοιο·</l>
<l>ἥρωας δʼ ἄχος εἷλε, διὲκ προθύρου δὲ θύραζε</l>
<l n="300">ἕλκον ἀναΐξαντες,  ἀπʼ οὔατα νηλέϊ χαλκῷ</l>
<l>ῥῖνάς τʼ ἀμήσαντες· ὁ δὲ φρεσὶν ᾗσιν ἀασθεὶς</l>
<l>ἤϊεν ἣν ἄτην ὀχέων ἀεσίφρονι θυμῷ.</l>
<l>ἐξ οὗ Κενταύροισι καὶ ἀνδράσι νεῖκος ἐτύχθη,</l>
<l>οἷ δʼ αὐτῷ πρώτῳ κακὸν εὕρετο οἰνοβαρείων.</l>
<l n="305">ὣς καὶ σοὶ μέγα πῆμα πιφαύσκομαι, αἴ κε τὸ τόξον</l>
<l>ἐντανύσῃς· οὐ γάρ τευ ἐπητύος ἀντιβολήσεις</l>
<l>ἡμετέρῳ ἐνὶ δήμῳ, ἄφαρ δέ σε νηῒ μελαίνῃ</l>
<l>εἰς Ἔχετον βασιλῆα, βροτῶν δηλήμονα πάντων,</l>
<l>πέμψομεν· ἔνθεν δʼ οὔ τι σαώσεαι· ἀλλὰ ἕκηλος</l>
<l n="310">πῖνέ τε,  μηδʼ ἐρίδαινε μετʼ ἀνδράσι κουροτέροισιν.</l>
</q>
<milestone n="311" unit="card" ed="p"/>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>Ἀντίνοʼ, οὐ μὲν καλὸν ἀτέμβειν οὐδὲ δίκαιον</l>
<l>ξείνους Τηλεμάχου, ὅς κεν τάδε δώμαθʼ ἵκηται·</l>
<l>ἔλπεαι, αἴ χʼ ὁ ξεῖνος Ὀδυσσῆος μέγα τόξον</l>
<l n="315">ἐντανύσῃ χερσίν τε βίηφί τε ἧφι πιθήσας,</l>
<l>οἴκαδέ μʼ ἄξεσθαι καὶ ἑὴν θήσεσθαι ἄκοιτιν;</l>
<l>οὐδʼ αὐτός που τοῦτό γʼ ἐνὶ στήθεσσιν ἔολπε·</l>
<l>μηδέ τις ὑμείων τοῦ γʼ εἵνεκα θυμὸν ἀχεύων</l>
<l>ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.</l>
</q>
<l n="320">
<milestone unit="para" ed="P"/>τὴν δʼ αὖτʼ Εὐρύμαχος, Πολύβου πάϊς, ἀντίον ηὔδα·</l>
<q direct="unspecified">
<l>κούρη Ἰκαρίοιο,  περίφρον Πηνελόπεια,</l>
<l>οὔ τί σε τόνδʼ ἄξεσθαι ὀϊόμεθʼ· οὐδὲ ἔοικεν·</l>
<l>ἀλλʼ αἰσχυνόμενοι φάτιν ἀνδρῶν ἠδὲ γυναικῶν,</l>
<l>μή ποτέ τις εἴπῃσι κακώτερος ἄλλος Ἀχαιῶν</l>
<l n="325">ἦ πολὺ χείρονες ἄνδρες ἀμύμονος ἀνδρὸς ἄκοιτιν</l>
<l>μνῶνται, οὐδέ τι τόξον ἐΰξοον ἐντανύουσιν·</l>
<l>ἀλλʼ ἄλλος τις πτωχὸς ἀνὴρ ἀλαλήμενος ἐλθὼν</l>
<l>ῥηϊδίως ἐτάνυσσε βιόν, διὰ δʼ ἧκε σιδήρου.</l>
<l>ὣς ἐρέουσʼ, ἡμῖν δʼ ἂν ἐλέγχεα ταῦτα γένοιτο.</l>
</q>
<l n="330">τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>Εὐρύμαχʼ, οὔ πως ἔστιν ἐϋκλεῖας κατὰ δῆμον</l>
<l>ἔμμεναι οἳ δὴ οἶκον ἀτιμάζοντες ἔδουσιν</l>
<l>ἀνδρὸς ἀριστῆος· τί δʼ ἐλέγχεα ταῦτα τίθεσθε;</l>
<l>οὗτος δὲ ξεῖνος μάλα μὲν μέγας ἠδʼ εὐπηγής,</l>
<l n="335">πατρὸς δʼ ἐξ ἀγαθοῦ γένος εὔχεται ἔμμεναι υἱός.</l>
<l>ἀλλʼ ἄγε οἱ δότε τόξον ἐΰξοον, ὄφρα ἴδωμεν.</l>
<l>ὧδε γὰρ ἐξερέω, τὸ δὲ καὶ τετελεσμένον ἔσται·</l>
<l>εἴ κέ μιν ἐντανύσῃ, δώῃ δέ οἱ εὖχος Ἀπόλλων,</l>
<l>ἕσσω μιν χλαῖνάν τε χιτῶνά τε, εἵματα καλά,</l>
<l n="340">δώσω δʼ ὀξὺν ἄκοντα,  κυνῶν ἀλκτῆρα καὶ ἀνδρῶν,</l>
<l>καὶ ξίφος ἄμφηκες· δώσω δʼ ὑπὸ ποσσὶ πέδιλα,</l>
<l>πέμψω δʼ ὅππη μιν κραδίη θυμός τε κελεύει.</l>
</q>
<l>
<milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>μῆτερ ἐμή, τόξον μὲν Ἀχαιῶν οὔ τις ἐμεῖο</l>
<l n="345">κρείσσων,  ᾧ κʼ ἐθέλω, δόμεναί τε καὶ ἀρνήσασθαι,</l>
<l>οὔθʼ ὅσσοι κραναὴν Ἰθάκην κάτα κοιρανέουσιν,</l>
<l>οὔθʼ ὅσσοι νήσοισι πρὸς Ἤλιδος ἱπποβότοιο·</l>
<l>τῶν οὔ τίς μʼ ἀέκοντα βιήσεται, αἴ κʼ ἐθέλωμι</l>
<l>καὶ καθάπαξ ξείνῳ δόμεναι τάδε τόξα φέρεσθαι.</l>
<l n="350">ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε,</l>
<l>ἱστόν τʼ ἠλακάτην τε, καὶ ἀμφιπόλοισι κέλευε</l>
<l>ἔργον ἐποίχεσθαι· τόξον δʼ ἄνδρεσσι μελήσει</l>
<l>πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ οἴκῳ.</l>
</q>
<milestone n="354" unit="card" ed="p"/>
<l>
<milestone unit="para" ed="P"/>ἡ μὲν θαμβήσασα πάλιν οἶκόνδε βεβήκει·</l>
<l n="355">παιδὸς γὰρ μῦθον πεπνυμένον ἔνθετο θυμῷ.</l>
<l>ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ</l>
<l>κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον</l>
<l>ἡδὺν ἐπὶ βλεφάροισι βάλε γλαυκῶπις Ἀθήνη.</l>
<l>
<milestone unit="para" ed="P"/>αὐτὰρ ὁ τόξα λαβὼν φέρε καμπύλα δῖος ὑφορβός·</l>
<l n="360">μνηστῆρες δʼ ἄρα πάντες ὁμόκλεον ἐν μεγάροισιν·</l>
<l>ὧδε δέ τις εἴπεσκε νέων ὑπερηνορεόντων·</l>
<q direct="unspecified">
<l>
<milestone unit="para" ed="P"/>πῆ δὴ καμπύλα τόξα φέρεις, ἀμέγαρτε συβῶτα,</l>
<l>πλαγκτέ; τάχʼ αὖ σʼ ἐφʼ ὕεσσι κύνες ταχέες κατέδονται</l>
<l>οἶον ἀπʼ ἀνθρώπων, οὓς ἔτρεφες, εἴ κεν Ἀπόλλων</l>
<l n="365">ἡμῖν ἱλήκῃσι καὶ ἀθάνατοι θεοὶ ἄλλοι.</l>
</q>
<l>
<milestone unit="para" ed="P"/>ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,</l>
<l>δείσας, οὕνεκα πολλοὶ ὁμόκλεον ἐν μεγάροισιν.</l>
<l>Τηλέμαχος δʼ ἑτέρωθεν ἀπειλήσας ἐγεγώνει·</l>
<q direct="unspecified">
<l>
<milestone unit="para" ed="P"/>ἄττα, πρόσω φέρε τόξα· τάχʼ οὐκ εὖ πᾶσι πιθήσεις</l>
<l n="370">μή σε καὶ ὁπλότερός περ ἐὼν ἀγρόνδε δίωμαι,</l>
<l>βάλλων χερμαδίοισι· βίηφι δὲ φέρτερός εἰμι.</l>
<l>αἲ γὰρ πάντων τόσσον, ὅσοι κατὰ δώματʼ ἔασι,</l>
<l>μνηστήρων χερσίν τε βίηφί τε φέρτερος εἴην·</l>
<l>τῷ κε τάχα στυγερῶς τινʼ ἐγὼ πέμψαιμι νέεσθαι</l>
<l n="375">ἡμετέρου ἐξ οἴκου,  ἐπεὶ κακὰ μηχανόωνται.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπʼ αὐτῷ ἡδὺ γέλασσαν</l>
<l>μνηστῆρες, καὶ δὴ μέθιεν χαλεποῖο χόλοιο</l>
<l>Τηλεμάχῳ· τὰ δὲ τόξα φέρων ἀνὰ δῶμα συβώτης</l>
<l>ἐν χείρεσσʼ Ὀδυσῆϊ δαΐφρονι θῆκε παραστάς.</l>
<l n="380">ἐκ δὲ καλεσσάμενος προσέφη τροφὸν Εὐρύκλειαν·</l>
<q direct="unspecified">
<l>
<milestone unit="para" ed="P"/>Τηλέμαχος κέλεταί σε, περίφρων Εὐρύκλεια,</l>
<l>κληῗσαι μεγάροιο θύρας πυκινῶς ἀραρυίας.</l>
<l>ἢν δέ τις ἤ στοναχῆς ἠὲ κτύπου ἔνδον ἀκούσῃ</l>
<l>ἀνδρῶν ἡμετέροισιν ἐν ἕρκεσι, μή τι θύραζε</l>
<l n="385">προβλώσκειν,  ἀλλʼ αὐτοῦ ἀκὴν ἔμεναι παρὰ ἔργῳ.</l>
</q>
<l>
<milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος,</l>
<l>κλήϊσεν δὲ θύρας μεγάρων εὖ ναιεταόντων.</l>
<l>
<milestone unit="para" ed="P"/>σιγῇ δʼ ἐξ οἴκοιο Φιλοίτιος ἆλτο θύραζε,</l>
<l>κλήϊσεν δʼ ἄρʼ ἔπειτα θύρας εὐερκέος αὐλῆς.</l>
<l n="390">κεῖτο δʼ ὑπʼ αἰθούσῃ ὅπλον νεὸς ἀμφιελίσσης</l>
<l>βύβλινον, ᾧ ῥʼ ἐπέδησε θύρας, ἐς δʼ ἤϊεν αὐτός·</l>
<l>ἕζετʼ ἔπειτʼ ἐπὶ δίφρον ἰών, ἔνθεν περ ἀνέστη,</l>
<l>εἰσορόων Ὀδυσῆα. ὁ δʼ ἤδη τόξον ἐνώμα</l>
<l>πάντη ἀναστρωφῶν, πειρώμενος ἔνθα καὶ ἔνθα,</l>
<l n="395">μὴ κέρα ἶπες ἔδοιεν ἀποιχομένοιο ἄνακτος.</l>
<l>ὧδε τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>
<milestone unit="para" ed="P"/>ἦ τις θηητὴρ καὶ ἐπίκλοπος ἔπλετο τόξων·</l>
<l>ἤ ῥά νύ που τοιαῦτα καὶ αὐτῷ οἴκοθι κεῖται</l>
<l>ἢ ὅ γʼ ἐφορμᾶται ποιησέμεν, ὡς ἐνὶ χερσὶ</l>
<l n="400">νωμᾷ ἔνθα καὶ ἔνθα κακῶν ἔμπαιος ἀλήτης.</l>
</q>
<milestone n="401" unit="card" ed="p"/>
<l>
<milestone unit="para" ed="P"/>ἄλλος δʼ αὖ εἴπεσκε νέων ὑπερηνορεόντων·</l>
<q direct="unspecified">
<l>αἲ γὰρ δὴ τοσσοῦτον ὀνήσιος ἀντιάσειεν</l>
<l>ὡς οὗτός ποτε τοῦτο δυνήσεται ἐντανύσασθαι.</l>
</q>
<l>
<milestone unit="para" ed="P"/>ὣς ἄρʼ ἔφαν μνηστῆρες· ἀτὰρ πολύμητις Ὀδυσσεύς,</l>
<l n="405">αὐτίκʼ ἐπεὶ μέγα τόξον ἐβάστασε καὶ ἴδε πάντη,</l>
<l>ὡς ὅτʼ ἀνὴρ φόρμιγγος ἐπιστάμενος καὶ ἀοιδῆς</l>
<l>ῥηϊδίως ἐτάνυσσε νέῳ περὶ κόλλοπι χορδήν,</l>
<l>ἅψας ἀμφοτέρωθεν ἐϋστρεφὲς ἔντερον οἰός,</l>
<l>ὣς ἄρʼ ἄτερ σπουδῆς τάνυσεν μέγα τόξον Ὀδυσσεύς.</l>
<l n="410">δεξιτερῇ ἄρα χειρὶ λαβὼν πειρήσατο νευρῆς·</l>
<l>ἡ δʼ ὑπὸ καλὸν ἄεισε, χελιδόνι εἰκέλη αὐδήν.</l>
<l>μνηστῆρσιν δʼ ἄρʼ ἄχος γένετο μέγα, πᾶσι δʼ ἄρα χρὼς</l>
<l>ἐτράπετο· Ζεὺς δὲ μεγάλʼ ἔκτυπε σήματα φαίνων·</l>
<l>γήθησέν τʼ ἄρʼ ἔπειτα πολύτλας δῖος Ὀδυσσεύς.</l>
<l n="415">ὅττι ῥά οἱ τέρας ἧκε Κρόνου πάϊς ἀγκυλομήτεω·</l>
<l>εἵλετο δʼ ὠκὺν ὀϊστόν, ὅ οἱ παρέκειτο τραπέζῃ</l>
<l>γυμνός· τοὶ δʼ ἄλλοι κοίλης ἔντοσθε φαρέτρης</l>
<l>κείατο, τῶν τάχʼ ἔμελλον Ἀχαιοὶ πειρήσεσθαι.</l>
<l>τόν ῥʼ ἐπὶ πήχει ἑλὼν ἕλκεν νευρὴν γλυφίδας τε,</l>
<l n="420">αὐτόθεν ἐκ δίφροιο καθήμενος,  ἧκε δʼ ὀϊστὸν</l>
<l>ἄντα τιτυσκόμενος, πελέκεων δʼ οὐκ ἤμβροτε πάντων</l>
<l>πρώτης στειλειῆς, διὰ δʼ ἀμπερὲς ἦλθε θύραζε</l>
<l>ἰὸς χαλκοβαρής· ὁ δὲ Τηλέμαχον προσέειπε·</l>
<q direct="unspecified">
<l>
<milestone unit="para" ed="P"/>Τηλέμαχʼ, οὔ σʼ ὁ ξεῖνος ἐνὶ μεγάροισιν ἐλέγχει</l>
<l n="425">ἥμενος,  οὐδέ τι τοῦ σκοποῦ ἤμβροτον οὐδέ τι τόξον</l>
<l>δὴν ἔκαμον τανύων· ἔτι μοι μένος ἔμπεδόν ἐστιν,</l>
<l>οὐχ ὥς με μνηστῆρες ἀτιμάζοντες ὄνονται.</l>
<l>νῦν δʼ ὥρη καὶ δόρπον Ἀχαιοῖσιν τετυκέσθαι</l>
<l>ἐν φάει, αὐτὰρ ἔπειτα καὶ ἄλλως ἑψιάασθαι</l>
<l n="430">μολπῇ καὶ φόρμιγγι· τὰ γάρ τʼ ἀναθήματα δαιτός.</l>
</q>
<l>
<milestone unit="para" ed="P"/>ἦ καὶ ἐπʼ ὀφρύσι νεῦσεν· ὁ δʼ ἀμφέθετο ξίφος ὀξὺ</l>
<l>Τηλέμαχος,  φίλος υἱὸς Ὀδυσσῆος θείοιο,</l>
<l>ἀμφὶ δὲ χεῖρα φίλην βάλεν ἔγχεϊ, ἄγχι δʼ ἄρʼ αὐτοῦ</l>
<l>πὰρ θρόνον ἑστήκει κεκορυθμένος αἴθοπι χαλκῷ.</l>
</div1>
<div1 n="22" type="Book">
<milestone n="1" unit="card" ed="p"/>
<l>αὐτὰρ ὁ γυμνώθη ῥακέων πολύμητις Ὀδυσσεύς,</l>
<l>ἆλτο δʼ ἐπὶ μέγαν οὐδόν, ἔχων βιὸν ἠδὲ φαρέτρην</l>
<l>ἰῶν ἐμπλείην, ταχέας δʼ ἐκχεύατʼ ὀϊστοὺς</l>
<l>αὐτοῦ πρόσθε ποδῶν, μετὰ δὲ μνηστῆρσιν ἔειπεν·</l>
<q direct="unspecified">
<l n="5">οὗτος μὲν δὴ ἄεθλος ἀάατος ἐκτετέλεσται·</l>
<l>νῦν αὖτε σκοπὸν ἄλλον, ὃν οὔ πώ τις βάλεν ἀνήρ,</l>
<l>εἴσομαι, αἴ κε τύχωμι, πόρῃ δέ μοι εὖχος Ἀπόλλων.</l>
</q>
<l>
<milestone unit="para" ed="P"/>ἦ καὶ ἐπʼ Ἀντινόῳ ἰθύνετο πικρὸν ὀϊστόν.</l>
<l>ἦ τοι ὁ καλὸν ἄλεισον ἀναιρήσεσθαι ἔμελλε,</l>
<l n="10">χρύσεον ἄμφωτον,  καὶ δὴ μετὰ χερσὶν ἐνώμα,</l>
<l>ὄφρα πίοι οἴνοιο· φόνος δέ οἱ οὐκ ἐνὶ θυμῷ</l>
<l>μέμβλετο· τίς κʼ οἴοιτο μετʼ ἀνδράσι δαιτυμόνεσσι</l>
<l>μοῦνον ἐνὶ πλεόνεσσι, καὶ εἰ μάλα καρτερὸς εἴη,</l>
<l>οἷ τεύξειν θάνατόν τε κακὸν καὶ κῆρα μέλαιναν;</l>
<l n="15">τὸν δʼ Ὀδυσεὺς κατὰ λαιμὸν ἐπισχόμενος βάλεν ἰῷ,</l>
<l>ἀντικρὺ δʼ ἁπαλοῖο διʼ αὐχένος ἤλυθʼ ἀκωκή.</l>
<l>ἐκλίνθη δʼ ἑτέρωσε, δέπας δέ οἱ ἔκπεσε χειρὸς</l>
<l>βλημένου, αὐτίκα δʼ αὐλὸς ἀνὰ ῥῖνας παχὺς ἦλθεν</l>
<l>αἵματος ἀνδρομέοιο· θοῶς δʼ ἀπὸ εἷο τράπεζαν</l>
<l n="20">ὦσε ποδὶ πλήξας,  ἀπὸ δʼ εἴδατα χεῦεν ἔραζε·</l>
<l>σῖτός τε κρέα τʼ ὀπτὰ φορύνετο. τοὶ δʼ ὁμάδησαν</l>
<l>μνηστῆρες κατὰ δώμαθʼ, ὅπως ἴδον ἄνδρα πεσόντα,</l>
<l>ἐκ δὲ θρόνων ἀνόρουσαν ὀρινθέντες κατὰ δῶμα,</l>
<l>πάντοσε παπταίνοντες ἐϋδμήτους ποτὶ τοίχους·</l>
<l n="25">οὐδέ πη ἀσπὶς ἔην οὐδʼ ἄλκιμον ἔγχος ἑλέσθαι.</l>
<l>νείκειον δʼ Ὀδυσῆα χολωτοῖσιν ἐπέεσσι·</l>
<q direct="unspecified">
<l>
<milestone unit="para" ed="P"/>ξεῖνε, κακῶς ἀνδρῶν τοξάζεαι· οὐκέτʼ ἀέθλων</l>
<l>ἄλλων ἀντιάσεις· νῦν τοι σῶς αἰπὺς ὄλεθρος.</l>
<l>καὶ γὰρ δὴ νῦν φῶτα κατέκτανες ὃς μέγʼ ἄριστος</l>
<l n="30">κούρων εἰν Ἰθάκῃ· τῷ σʼ ἐνθάδε γῦπες ἔδονται.</l>
</q>
<l>
<milestone unit="para" ed="P"/>ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα</l>
<l>ἄνδρα κατακτεῖναι· τὸ δὲ νήπιοι οὐκ ἐνόησαν,</l>
<l>ὡς δή σφιν καὶ πᾶσιν ὀλέθρου πείρατʼ ἐφῆπτο.</l>
<l>τοὺς δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l n="35">
<milestone unit="para" ed="P"/>ὦ κύνες,  οὔ μʼ ἔτʼ ἐφάσκεθʼ ὑπότροπον οἴκαδʼ ἱκέσθαι</l>
<l>δήμου ἄπο Τρώων, ὅτι μοι κατεκείρετε οἶκον,</l>
<l>δμῳῇσιν δὲ γυναιξὶ παρευνάζεσθε βιαίως,</l>
<l>αὐτοῦ τε ζώοντος ὑπεμνάασθε γυναῖκα,</l>
<l>οὔτε θεοὺς δείσαντες, οἳ οὐρανὸν εὐρὺν ἔχουσιν,</l>
<l n="40">οὔτε τινʼ ἀνθρώπων νέμεσιν κατόπισθεν ἔσεσθαι·</l>
<l>νῦν ὑμῖν καὶ πᾶσιν ὀλέθρου πείρατʼ ἐφῆπται.</l>
</q>
<milestone n="42" unit="card" ed="p"/>
<l>
<milestone unit="para" ed="P"/>ὣς φάτο, τοὺς δʼ ἄρα πάντας ὑπὸ χλωρὸν δέος εἷλεν·</l>
<l>πάπτηνεν δὲ ἕκαστος ὅπη φύγοι αἰπὺν ὄλεθρον.</l>
<l>Εὐρύμαχος δέ μιν οἶος ἀμειβόμενος προσέειπεν·</l>
<q direct="unspecified">
<l n="45">
<milestone unit="para" ed="P"/>εἰ μὲν δὴ Ὀδυσεὺς Ἰθακήσιος εἰλήλουθας,</l>
<l>ταῦτα μὲν αἴσιμα εἶπας, ὅσα ῥέζεσκον Ἀχαιοί,</l>
<l>πολλὰ μὲν ἐν μεγάροισιν ἀτάσθαλα, πολλὰ δʼ ἐπʼ ἀγροῦ.</l>
<l>ἀλλʼ ὁ μὲν ἤδη κεῖται ὃς αἴτιος ἔπλετο πάντων,</l>
<l>Ἀντίνοος· οὗτος γὰρ ἐπίηλεν τάδε ἔργα,</l>
<l n="50">οὔ τι γάμου τόσσον κεχρημένος οὐδὲ χατίζων,</l>
<l>ἀλλʼ ἄλλα φρονέων, τά οἱ οὐκ ἐτέλεσσε Κρονίων,</l>
<l>ὄφρʼ Ἰθάκης κατὰ δῆμον ἐϋκτιμένης βασιλεύοι</l>
<l>αὐτός, ἀτὰρ σὸν παῖδα κατακτείνειε λοχήσας.</l>
<l>νῦν δʼ ὁ μὲν ἐν μοίρῃ πέφαται, σὺ δὲ φείδεο λαῶν</l>
<l n="55">σῶν· ἀτὰρ ἄμμες ὄπισθεν ἀρεσσάμενοι κατὰ δῆμον,</l>
<l>ὅσσα τοι ἐκπέποται καὶ ἐδήδοται ἐν μεγάροισι,</l>
<l>τιμὴν ἀμφὶς ἄγοντες ἐεικοσάβοιον ἕκαστος,</l>
<l>χαλκόν τε χρυσόν τʼ ἀποδώσομεν, εἰς ὅ κε σὸν κῆρ</l>
<l>ἰανθῇ· πρὶν δʼ οὔ τι νεμεσσητὸν κεχολῶσθαι.</l>
</q>
<l n="60">
<milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l>Εὐρύμαχʼ,  οὐδʼ εἴ μοι πατρώϊα πάντʼ ἀποδοῖτε,</l>
<l>ὅσσα τε νῦν ὔμμʼ ἐστὶ καὶ εἴ ποθεν ἄλλʼ ἐπιθεῖτε,</l>
<l>οὐδέ κεν ὣς ἔτι χεῖρας ἐμὰς λήξαιμι φόνοιο</l>
<l>πρὶν πᾶσαν μνηστῆρας ὑπερβασίην ἀποτῖσαι.</l>
<l n="65">νῦν ὑμῖν παράκειται ἐναντίον ἠὲ μάχεσθαι</l>
<l>ἢ φεύγειν, ὅς κεν θάνατον καὶ κῆρας ἀλύξῃ·</l>
<l>ἀλλά τινʼ οὐ φεύξεσθαι ὀΐομαι αἰπὺν ὄλεθρον.</l>
</q>
<l>
<milestone unit="para" ed="P"/>ὣς φάτο, τῶν δʼ αὐτοῦ λύτο γούνατα καὶ φίλον ἦτορ.</l>
<l>τοῖσιν δʼ Εὐρύμαχος προσεφώνεε δεύτερον αὖτις·</l>
<q direct="unspecified">
<l n="70">
<milestone unit="para" ed="P"/>ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,</l>
<l>ἀλλʼ ἐπεὶ ἔλλαβε τόξον ἐΰξοον ἠδὲ φαρέτρην,</l>
<l>οὐδοῦ ἄπο ξεστοῦ τοξάσσεται, εἰς ὅ κε πάντας</l>
<l>ἄμμε κατακτείνῃ· ἀλλὰ μνησώμεθα χάρμης.</l>
<l>φάσγανά τε σπάσσασθε καὶ ἀντίσχεσθε τραπέζας</l>
<l n="75">ἰῶν ὠκυμόρων· ἐπὶ δʼ αὐτῷ πάντες ἔχωμεν</l>
<l>ἀθρόοι, εἴ κέ μιν οὐδοῦ ἀπώσομεν ἠδὲ θυράων,</l>
<l>ἔλθωμεν δʼ ἀνὰ ἄστυ, βοὴ δʼ ὤκιστα γένοιτο·</l>
<l>τῷ κε τάχʼ οὗτος ἀνὴρ νῦν ὕστατα τοξάσσαιτο.</l>
</q>
<milestone n="79" unit="card" ed="p"/>
<l>
<milestone unit="para" ed="P"/>ὣς ἄρα φωνήσας εἰρύσσατο φάσγανον ὀξὺ</l>
<l n="80">χάλκεον,  ἀμφοτέρωθεν ἀκαχμένον, ἆλτο δʼ ἐπʼ αὐτῷ</l>
<l>σμερδαλέα ἰάχων· ὁ δʼ ἁμαρτῆ δῖος Ὀδυσσεὺς</l>
<l>ἰὸν ἀποπροίει, βάλε δὲ στῆθος παρὰ μαζόν,</l>
<l>ἐν δέ οἱ ἥπατι πῆξε θοὸν βέλος· ἐκ δʼ ἄρα χειρὸς</l>
<l>φάσγανον ἧκε χαμᾶζε, περιρρηδὴς δὲ τραπέζῃ</l>
<l n="85">κάππεσεν ἰδνωθείς, ἀπὸ δʼ εἴδατα χεῦεν ἔραζε</l>
<l>καὶ δέπας ἀμφικύπελλον· ὁ δὲ χθόνα τύπτε μετώπῳ</l>
<l>θυμῷ ἀνιάζων, ποσὶ δὲ θρόνον ἀμφοτέροισι</l>
<l>λακτίζων ἐτίνασσε· κατʼ ὀφθαλμῶν δʼ ἔχυτʼ ἀχλύς.</l>
<l>
<milestone unit="para" ed="P"/>Ἀμφίνομος δʼ Ὀδυσῆος ἐείσατο κυδαλίμοιο</l>
<l n="90">ἀντίος ἀΐξας,  εἴρυτο δὲ φάσγανον ὀξύ,</l>
<l>εἴ πώς οἱ εἴξειε θυράων. ἀλλʼ ἄρα μιν φθῆ</l>
<l>Τηλέμαχος κατόπισθε βαλὼν χαλκήρεϊ δουρὶ</l>
<l>ὤμων μεσσηγύς, διὰ δὲ στήθεσφιν ἔλασσεν·</l>
<l>δούπησεν δὲ πεσών, χθόνα δʼ ἤλασε παντὶ μετώπῳ.</l>
<l n="95">Τηλέμαχος δʼ ἀπόρουσε,  λιπὼν δολιχόσκιον ἔγχος</l>
<l>αὐτοῦ ἐν Ἀμφινόμῳ· περὶ γὰρ δίε μή τις Ἀχαιῶν</l>
<l>ἔγχος ἀνελκόμενον δολιχόσκιον ἢ ἐλάσειε</l>
<l>φασγάνῳ ἀΐξας ἠὲ προπρηνέα τύψας.</l>
<l>βῆ δὲ θέειν, μάλα δʼ ὦκα φίλον πατέρʼ εἰσαφίκανεν,</l>
<l n="100">ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ὦ πάτερ, ἤδη τοι σάκος οἴσω καὶ δύο δοῦρε</l>
<l>καὶ κυνέην πάγχαλκον, ἐπὶ κροτάφοις ἀραρυῖαν</l>
<l>αὐτός τʼ ἀμφιβαλεῦμαι ἰών, δώσω δὲ συβώτῃ</l>
<l>καὶ τῷ βουκόλῳ ἄλλα· τετευχῆσθαι γὰρ ἄμεινον.</l>
</q>
<l n="105">
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>οἶσε θέων,  ἧός μοι ἀμύνεσθαι πάρʼ ὀϊστοί,</l>
<l>μή μʼ ἀποκινήσωσι θυράων μοῦνον ἐόντα.</l>
</q>
<l>
<milestone unit="para" ed="P"/>ὣς φάτο, Τηλέμαχος δὲ φίλῳ ἐπεπείθετο πατρί,</l>
<l>βῆ δʼ ἴμεναι θάλαμόνδʼ, ὅθι οἱ κλυτὰ τεύχεα κεῖτο.</l>
<l n="110">ἔνθεν τέσσαρα μὲν σάκεʼ ἔξελε,  δούρατα δʼ ὀκτὼ</l>
<l>καὶ πίσυρας κυνέας χαλκήρεας ἱπποδασείας·</l>
<l>βῆ δὲ φέρων, μάλα δʼ ὦκα φίλον πατέρʼ εἰσαφίκανεν,</l>
<l>αὐτὸς δὲ πρώτιστα περὶ χροῒ δύσετο χαλκόν·</l>
<l>ὣς δʼ αὔτως τὼ δμῶε δυέσθην τεύχεα καλά,</l>
<l n="115">ἔσταν δʼ ἀμφʼ Ὀδυσῆα δαΐφρονα ποικιλομήτην.</l>
<l>
<milestone unit="para" ed="P"/>αὐτὰρ ὅ γʼ, ὄφρα μὲν αὐτῷ ἀμύνεσθαι ἔσαν ἰοί.</l>
<l>τόφρα μνηστήρων ἕνα γʼ αἰεὶ ᾧ ἐνὶ οἴκῳ</l>
<l>βάλλε τιτυσκόμενος· τοὶ δʼ ἀγχιστῖνοι ἔπιπτον.</l>
<l>αὐτὰρ ἐπεὶ λίπον ἰοὶ ὀϊστεύοντα ἄνακτα,</l>
<l n="120">τόξον μὲν πρὸς σταθμὸν ἐϋσταθέος μεγάροιο</l>
<l>ἔκλινʼ ἑστάμεναι, πρὸς ἐνώπια παμφανόωντα,</l>
<l>αὐτὸς δʼ ἀμφʼ ὤμοισι σάκος θέτο τετραθέλυμνον,</l>
<l>κρατὶ δʼ ἐπʼ ἰφθίμῳ κυνέην εὔτυκτον ἔθηκεν,</l>
<l>ἵππουριν, δεινὸν δὲ λόφος καθύπερθεν ἔνευεν·</l>
<l n="125">εἵλετο δʼ ἄλκιμα δοῦρε δύω κεκορυθμένα χαλκῷ.</l>
<milestone n="126" unit="card" ed="p"/>
<l>
<milestone unit="para" ed="P"/>ὀρσοθύρη δέ τις ἔσκεν ἐϋδμήτῳ ἐνὶ τοίχῳ,</l>
<l>ἀκρότατον δὲ παρʼ οὐδὸν ἐϋσταθέος μεγάροιο</l>
<l>ἦν ὁδὸς ἐς λαύρην, σανίδες δʼ ἔχον εὖ ἀραρυῖαι.</l>
<l>τὴν δʼ Ὀδυσεὺς φράζεσθαι ἀνώγει δῖον ὑφορβὸν</l>
<l n="130">ἑσταότʼ ἄγχʼ αὐτῆς· μία δʼ οἴη γίγνετʼ ἐφορμή.</l>
<l>τοῖς δʼ Ἀγέλεως μετέειπεν, ἔπος πάντεσσι πιφαύσκων·</l>
<q direct="unspecified">
<l>
<milestone unit="para" ed="P"/>ὦ φίλοι, οὐκ ἂν δή τις ἀνʼ ὀρσοθύρην ἀναβαίη</l>
<l>καὶ εἴποι λαοῖσι, βοὴ δʼ ὤκιστα γένοιτο;</l>
<l>τῷ κε τάχʼ οὗτος ἀνὴρ νῦν ὕστατα τοξάσσαιτο.</l>
</q>
<l n="135">
<milestone unit="para" ed="P"/>τὸν δʼ αὖτε προσέειπε Μελάνθιος, αἰπόλος αἰγῶν·</l>
<q direct="unspecified">
<l>οὔ πως ἔστʼ,  Ἀγέλαε διοτρεφές· ἄγχι γὰρ αἰνῶς</l>
<l>αὐλῆς καλὰ θύρετρα καὶ ἀργαλέον στόμα λαύρης·</l>
<l>καί χʼ εἷς πάντας ἐρύκοι ἀνήρ, ὅς τʼ ἄλκιμος εἴη.</l>
<l>ἀλλʼ ἄγεθʼ, ὑμῖν τεύχεʼ ἐνείκω θωρηχθῆναι</l>
<l n="140">ἐκ θαλάμου· ἔνδον γάρ,  ὀΐομαι, οὐδέ πη ἄλλῃ</l>
<l>τεύχεα κατθέσθην Ὀδυσεὺς καὶ φαίδιμος υἱός.</l>
</q>
<l>
<milestone unit="para" ed="P"/>ὣς εἰπὼν ἀνέβαινε Μελάνθιος, αἰπόλος αἰγῶν,</l>
<l>εἰς θαλάμους Ὀδυσῆος ἀνὰ ῥῶγας μεγάροιο.</l>
<l>ἔνθεν δώδεκα μὲν σάκεʼ ἔξελε, τόσσα δὲ δοῦρα</l>
<l n="145">καὶ τόσσας κυνέας χαλκήρεας ἱπποδασείας·</l>
<l>βῆ δʼ ἴμεναι, μάλα δʼ ὦκα φέρων μνηστῆρσιν ἔδωκεν.</l>
<l>καὶ τότʼ Ὀδυσσῆος λύτο γούνατα καὶ φίλον ἦτορ,</l>
<l>ὡς περιβαλλομένους ἴδε τεύχεα χερσί τε δοῦρα</l>
<l>μακρὰ τινάσσοντας· μέγα δʼ αὐτῷ φαίνετο ἔργον.</l>
<l n="150">αἶψα δὲ Τηλέμαχον ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>Τηλέμαχʼ, ἦ μάλα δή τις ἐνὶ μεγάροισι γυναικῶν</l>
<l>νῶϊν ἐποτρύνει πόλεμον κακὸν ἠὲ Μελανθεύς.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ὦ πάτερ, αὐτὸς ἐγὼ τόδε γʼ ἤμβροτον—οὐδέ τις ἄλλος</l>
<l n="155">αἴτιος—ὃς θαλάμοιο θύρην πυκινῶς ἀραρυῖαν</l>
<l>κάλλιπον ἀγκλίνας· τῶν δὲ σκοπὸς ἦεν ἀμείνων.</l>
<l>ἀλλʼ ἴθι, δῖʼ Εὔμαιε, θύρην ἐπίθες θαλάμοιο</l>
<l>καὶ φράσαι ἤ τις ἄρʼ ἐστὶ γυναικῶν ἣ τάδε ῥέζει,</l>
<l>ἢ υἱὸς Δολίοιο, Μελανθεύς, τόν περ ὀΐω.</l>
</q>
<l n="160">
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>βῆ δʼ αὖτις θάλαμόνδε Μελάνθιος, αἰπόλος αἰγῶν,</l>
<l>οἴσων τεύχεα καλά. νόησε δὲ δῖος ὑφορβός,</l>
<l>αἶψα δʼ Ὀδυσσῆα προσεφώνεεν ἐγγὺς ἐόντα·</l>
<q direct="unspecified">
<l>
<milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
<l n="165">κεῖνος δʼ αὖτʼ ἀΐδηλος ἀνήρ,  ὃν ὀϊόμεθʼ αὐτοί,</l>
<l>ἔρχεται ἐς θάλαμον· σὺ δέ μοι νημερτὲς ἐνίσπες,</l>
<l>ἤ μιν ἀποκτείνω, αἴ κε κρείσσων γε γένωμαι,</l>
<l>ἦε σοὶ ἐνθάδʼ ἄγω, ἵνʼ ὑπερβασίας ἀποτίσῃ</l>
<l>πολλάς, ὅσσας οὗτος ἐμήσατο σῷ ἐνὶ οἴκῳ.</l>
</q>
<milestone n="170" unit="card" ed="p"/>
<l n="170">
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ἦ τοι ἐγὼ καὶ Τηλέμαχος μνηστῆρας ἀγαυοὺς</l>
<l>σχήσομεν ἔντοσθεν μεγάρων, μάλα περ μεμαῶτας.</l>
<l>σφῶϊ δʼ ἀποστρέψαντε πόδας καὶ χεῖρας ὕπερθεν</l>
<l>ἐς θάλαμον βαλέειν, σανίδας δʼ ἐκδῆσαι ὄπισθε,</l>
<l n="175">σειρὴν δὲ πλεκτὴν ἐξ αὐτοῦ πειρήναντε</l>
<l>κίονʼ ἀνʼ ὑψηλὴν ἐρύσαι πελάσαι τε δοκοῖσιν,</l>
<l>ὥς κεν δηθὰ ζωὸς ἐὼν χαλέπʼ ἄλγεα πάσχῃ·</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο,</l>
<l>βὰν δʼ ἴμεν ἐς θάλαμον, λαθέτην δέ μιν ἔνδον ἐόντα.</l>
<l n="180">ἦ τοι ὁ μὲν θαλάμοιο μυχὸν κάτα τεύχεʼ ἐρεύνα,</l>
<l>τὼ δʼ ἔσταν ἑκάτερθε παρὰ σταθμοῖσι μένοντε.</l>
<l>εὖθʼ ὑπὲρ οὐδὸν ἔβαινε Μελάνθιος, αἰπόλος αἰγῶν,</l>
<l>τῇ ἑτέρῃ μὲν χειρὶ φέρων καλὴν τρυφάλειαν,</l>
<l>τῇ δʼ ἑτέρῃ σάκος εὐρὺ γέρον, πεπαλαγμένον ἄζῃ,</l>
<l n="185">Λαέρτεω ἥρωος,  ὃ κουρίζων φορέεσκε·</l>
<l>δὴ τότε γʼ ἤδη κεῖτο, ῥαφαὶ δὲ λέλυντο ἱμάντων·</l>
<l>τὼ δʼ ἄρʼ ἐπαΐξανθʼ ἑλέτην ἔρυσάν τέ μιν εἴσω</l>
<l>κουρίξ, ἐν δαπέδῳ δὲ χαμαὶ βάλον ἀχνύμενον κῆρ,</l>
<l>σὺν δὲ πόδας χεῖράς τε δέον θυμαλγέϊ δεσμῷ</l>
<l n="190">εὖ μάλʼ ἀποστρέψαντε διαμπερές,  ὡς ἐκέλευσεν</l>
<l>υἱὸς Λαέρταο, πολύτλας δῖος Ὀδυσσεύς·</l>
<l>σειρὴν δὲ πλεκτὴν ἐξ αὐτοῦ πειρήναντε</l>
<l>κίονʼ ἀνʼ ὑψηλὴν ἔρυσαν πέλασάν τε δοκοῖσι.</l>
<l>τὸν δʼ ἐπικερτομέων προσέφης, Εὔμαιε συβῶτα·</l>
<q direct="unspecified">
<l n="195">
<milestone unit="para" ed="P"/>νῦν μὲν δὴ μάλα πάγχυ, Μελάνθιε, νύκτα φυλάξεις,</l>
<l>εὐνῇ ἔνι μαλακῇ καταλέγμενος,  ὥς σε ἔοικεν·</l>
<l>οὐδέ σέ γʼ ἠριγένεια παρʼ Ὠκεανοῖο ῥοάων</l>
<l>λήσει ἐπερχομένη χρυσόθρονος, ἡνίκʼ ἀγινεῖς</l>
<l>αἶγας μνηστήρεσσι δόμον κάτα δαῖτα πένεσθαι.</l>
</q>
<l n="200">
<milestone unit="para" ed="P"/>ὣς ὁ μὲν αὖθι λέλειπτο,  ταθεὶς ὀλοῷ ἐνὶ δεσμῷ·</l>
<l>τὼ δʼ ἐς τεύχεα δύντε, θύρην ἐπιθέντε φαεινήν,</l>
<l>βήτην εἰς Ὀδυσῆα δαΐφρονα, ποικιλομήτην.</l>
<l>ἔνθα μένος πνείοντες ἐφέστασαν, οἱ μὲν ἐπʼ οὐδοῦ</l>
<l>τέσσαρες, οἱ δʼ ἔντοσθε δόμων πολέες τε καὶ ἐσθλοί.</l>
<l n="205">τοῖσι δʼ ἐπʼ ἀγχίμολον θυγάτηρ Διὸς ἦλθεν Ἀθήνη,</l>
<l>Μέντορι εἰδομένη ἠμὲν δέμας ἠδὲ καὶ αὐδήν.</l>
<l>τὴν δʼ Ὀδυσεὺς γήθησεν ἰδὼν καὶ μῦθον ἔειπε·</l>
<q direct="unspecified">
<l>
<milestone unit="para" ed="P"/>Μέντορ, ἄμυνον ἀρήν, μνῆσαι δʼ ἑτάροιο φίλοιο,</l>
<l>ὅς σʼ ἀγαθὰ ῥέζεσκον· ὁμηλικίην δέ μοί ἐσσι.</l>
</q>
<milestone n="210" unit="card" ed="p"/>
<l n="210">
<milestone unit="para" ed="P"/>ὣς φάτʼ,  ὀϊόμενος λαοσσόον ἔμμεν Ἀθήνην.</l>
<l>μνηστῆρες δʼ ἑτέρωθεν ὁμόκλεον ἐν μεγάροισι·</l>
<l>πρῶτος τήν γʼ ἐνένιπε Δαμαστορίδης Ἀγέλαος·</l>
<q direct="unspecified">
<l>
<milestone unit="para" ed="P"/>Μέντορ, μή σʼ ἐπέεσσι παραιπεπίθῃσιν Ὀδυσσεὺς</l>
<l>μνηστήρεσσι μάχεσθαι, ἀμυνέμεναι δέ οἱ αὐτῷ.</l>
<l n="215">ὧδε γὰρ ἡμέτερόν γε νόον τελέεσθαι ὀΐω·</l>
<l>ὁππότε κεν τούτους κτέωμεν, πατέρʼ ἠδὲ καὶ υἱόν,</l>
<l>ἐν δὲ σὺ τοῖσιν ἔπειτα πεφήσεαι, οἷα μενοινᾷς</l>
<l>ἔρδειν ἐν μεγάροις· σῷ δʼ αὐτοῦ κράατι τίσεις.</l>
<l>αὐτὰρ ἐπὴν ὑμέων γε βίας ἀφελώμεθα χαλκῷ,</l>
<l n="220">κτήμαθʼ ὁπόσσα τοί ἐστι, τά τʼ ἔνδοθι καὶ τὰ θύρηφι,</l>
<l>τοῖσιν Ὀδυσσῆος μεταμίξομεν· οὐδέ τοι υἷας</l>
<l>ζώειν ἐν μεγάροισιν ἐάσομεν, οὐδέ θύγατρας</l>
<l>οὐδʼ ἄλοχον κεδνὴν Ἰθάκης κατὰ ἄστυ πολεύειν.</l>
</q>
<l>
<milestone unit="para" ed="P"/>ὣς φάτʼ, Ἀθηναίη δὲ χολώσατο κηρόθι μᾶλλον,</l>
<l n="225">νείκεσσεν δʼ Ὀδυσῆα χολωτοῖσιν ἐπέεσσιν·</l>
<q direct="unspecified">
<l>
<milestone unit="para" ed="P"/>οὐκέτι σοί γʼ, Ὀδυσεῦ, μένος ἔμπεδον οὐδέ τις ἀλκή</l>
<l>οἵη ὅτʼ ἀμφʼ Ἑλένῃ λευκωλένῳ εὐπατερείῃ,</l>
<l>εἰνάετες Τρώεσσιν ἐμάρναο νωλεμὲς αἰεί,</l>
<l>πολλοὺς δʼ ἄνδρας ἔπεφνες ἐν αἰνῇ δηϊοτῆτι,</l>
<l n="230">σῇ δʼ ἥλω βουλῇ Πριάμου πόλις εὐρυάγυια.</l>
<l>πῶς δὴ νῦν, ὅτε σόν τε δόμον καὶ κτήμαθʼ ἱκάνεις,</l>
<l>ἄντα μνηστήρων ὀλοφύρεαι ἄλκιμος εἶναι;</l>
<l>ἀλλʼ ἄγε δεῦρο, πέπον, παρʼ ἔμʼ ἵστασο καὶ ἴδε ἔργον,</l>
<l>ὄφρʼ εἰδῇς οἷός τοι ἐν ἀνδράσι δυσμενέεσσιν</l>
<l n="235">Μέντωρ Ἀλκιμίδης εὐεργεσίας ἀποτίνειν.</l>
</q>
<l>
<milestone unit="para" ed="P"/>ἦ ῥα, καὶ οὔ πω πάγχυ δίδου ἑτεραλκέα νίκην,</l>
<l>ἀλλʼ ἔτʼ ἄρα σθένεός τε καὶ ἀλκῆς πειρήτιζεν</l>
<l>ἠμὲν Ὀδυσσῆος ἠδʼ υἱοῦ κυδαλίμοιο.</l>
<l>αὐτὴ δʼ αἰθαλόεντος ἀνὰ μεγάροιο μέλαθρον</l>
<l n="240">ἕζετʼ ἀναΐξασα,  χελιδόνι εἰκέλη ἄντην.</l>
<l>
<milestone unit="para" ed="P"/>μνηστῆρας δʼ ὤτρυνε Δαμαστορίδης Ἀγέλαος,</l>
<l>Εὐρύνομός τε καὶ Ἀμφιμέδων Δημοπτόλεμός τε,</l>
<l>Πείσανδρός τε Πολυκτορίδης Πόλυβός τε δαΐφρων·</l>
<l>οἱ γὰρ μνηστήρων ἀρετῇ ἔσαν ἔξοχʼ ἄριστοι,</l>
<l n="245">ὅσσοι ἔτʼ ἔζωον περί τε ψυχέων ἐμάχοντο·</l>
<l>τοὺς δʼ ἤδη ἐδάμασσε βιὸς καὶ ταρφέες ἰοί.</l>
<l>τοῖς δʼ Ἀγέλεως μετέειπεν, ἔπος πάντεσσι πιφαύσκων·</l>
<q direct="unspecified">
<l>
<milestone unit="para" ed="P"/>ὦ φίλοι, ἤδη σχήσει ἀνὴρ ὅδε χεῖρας ἀάπτους·</l>
<l>καὶ δή οἱ Μέντωρ μὲν ἔβη κενὰ εὔγματα εἰπών,</l>
<l n="250">οἱ δʼ οἶοι λείπονται ἐπὶ πρώτῃσι θύρῃσι.</l>
<l>τῷ νῦν μὴ ἅμα πάντες ἐφίετε δούρατα μακρά,</l>
<l>ἀλλʼ ἄγεθʼ οἱ ἓξ πρῶτον ἀκοντίσατʼ, αἴ κέ ποθι Ζεὺς</l>
<l>δώῃ Ὀδυσσῆα βλῆσθαι καὶ κῦδος ἀρέσθαι.</l>
<l>τῶν δʼ ἄλλων οὐ κῆδος, ἐπὴν οὗτός γε πέσῃσιν.</l>
</q>
<milestone n="255" unit="card" ed="p"/>
<l n="255">
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκόντισαν ὡς ἐκέλευεν,</l>
<l>ἱέμενοι· τὰ δὲ πάντα ἐτώσια θῆκεν Ἀθήνη,</l>
<l>τῶν ἄλλος μὲν σταθμὸν ἐϋσταθέος μεγάροιο</l>
<l>βεβλήκει, ἄλλος δὲ θύρην πυκινῶς ἀραρυῖαν·</l>
<l>ἄλλου δʼ ἐν τοίχῳ μελίη πέσε χαλκοβάρεια.</l>
<l n="260">αὐτὰρ ἐπεὶ δὴ δούρατʼ ἀλεύαντο μνηστήρων,</l>
<l>τοῖς δʼ ἄρα μύθων ἦρχε πολύτλας δῖος Ὀδυσσεύς·</l>
<q direct="unspecified">
<l>
<milestone unit="para" ed="P"/>ὦ φίλοι, ἤδη μέν κεν ἐγὼν εἴποιμι καὶ ἄμμι</l>
<l>μνηστήρων ἐς ὅμιλον ἀκοντίσαι, οἳ μεμάασιν</l>
<l>ἡμέας ἐξεναρίξαι ἐπὶ προτέροισι κακοῖσιν.</l>
</q>
<l n="265">
<milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκόντισαν ὀξέα δοῦρα</l>
<l>ἄντα τιτυσκόμενοι· Δημοπτόλεμον μὲν Ὀδυσσεύς,</l>
<l>Εὐρυάδην δʼ ἄρα Τηλέμαχος, Ἔλατον δὲ συβώτης,</l>
<l>Πείσανδρον δʼ ἄρʼ ἔπεφνε βοῶν ἐπιβουκόλος ἀνήρ.</l>
<l>οἱ μὲν ἔπειθʼ ἅμα πάντες ὀδὰξ ἕλον ἄσπετον οὖδας,</l>
<l n="270">μνηστῆρες δʼ ἀνεχώρησαν μεγάροιο μυχόνδε·</l>
<l>τοὶ δʼ ἄρʼ ἐπήϊξαν, νεκύων δʼ ἐξ ἔγχεʼ ἕλοντο.</l>
<l>
<milestone unit="para" ed="P"/>αὖτις δὲ μνηστῆρες ἀκόντισαν ὀξέα δοῦρα</l>
<l>ἱέμενοι· τὰ δὲ πολλὰ ἐτώσια θῆκεν Ἀθήνη.</l>
<l>τῶν ἄλλος μὲν σταθμὸν ἐϋσταθέος μεγάροιο</l>
<l n="275">βεβλήκειν,  ἄλλος δὲ θύρην πυκινῶς ἀραρυῖαν·</l>
<l>ἄλλου δʼ ἐν τοίχῳ μελίη πέσε χαλκοβάρεια.</l>
<l>Ἀμφιμέδων δʼ ἄρα Τηλέμαχον βάλε χεῖρʼ ἐπὶ καρπῷ</l>
<l>λίγδην, ἄκρον δὲ ῥινὸν δηλήσατο χαλκός.</l>
<l>Κτήσιππος δʼ Εὔμαιον ὑπὲρ σάκος ἔγχεϊ μακρῷ</l>
<l n="280">ὦμον ἐπέγραψεν· τὸ δʼ ὑπέρπτατο, πῖπτε δʼ ἔραζε.</l>
<l>τοὶ δʼ αὖτʼ ἀμφʼ Ὀδυσῆα δαΐφρονα ποικιλομήτην,</l>
<l>μνηστήρων ἐς ὅμιλον ἀκόντισαν ὀξέα δοῦρα.</l>
<l>ἔνθʼ αὖτʼ Εὐρυδάμαντα βάλε πτολίπορθος Ὀδυσσεύς,</l>
<l>Ἀμφιμέδοντα δὲ Τηλέμαχος, Πόλυβον δὲ συβώτης·</l>
<l n="285">Κτήσιππον δʼ ἄρʼ ἔπειτα βοῶν ἐπιβουκόλος ἀνὴρ</l>
<l>βεβλήκει πρὸς στῆθος, ἐπευχόμενος δὲ προσηύδα·</l>
<q direct="unspecified">
<l>
<milestone unit="para" ed="P"/>ὦ Πολυθερσεΐδη φιλοκέρτομε, μή ποτε πάμπαν</l>
<l>εἴκων ἀφραδίῃς μέγα εἰπεῖν, ἀλλὰ θεοῖσιν</l>
<l>μῦθον ἐπιτρέψαι, ἐπεὶ ἦ πολὺ φέρτεροί εἰσι.</l>
<l n="290">τοῦτό τοι ἀντὶ ποδὸς ξεινήϊον,  ὅν ποτʼ ἔδωκας</l>
<l>ἀντιθέῳ Ὀδυσῆϊ δόμον κάτʼ ἀλητεύοντι.</l>
</q>
<milestone n="292" unit="card" ed="p"/>
<l>
<milestone unit="para" ed="P"/>ἦ ῥα βοῶν ἑλίκων ἐπιβουκόλος· αὐτὰρ Ὀδυσσεὺς</l>
<l>οὖτα Δαμαστορίδην αὐτοσχεδὸν ἔγχεϊ μακρῷ.</l>
<l>Τηλέμαχος δʼ Εὐηνορίδην Λειώκριτον οὖτα</l>
<l n="295">δουρὶ μέσον κενεῶνα,  διαπρὸ δὲ χαλκὸν ἔλασσεν·</l>
<l>ἤριπε δὲ πρηνής, χθόνα δʼ ἤλασε παντὶ μετώπῳ.</l>
<l>δὴ τότʼ Ἀθηναίη φθισίμβροτον αἰγίδʼ ἀνέσχεν</l>
<l>ὑψόθεν ἐξ ὀροφῆς· τῶν δὲ φρένες ἐπτοίηθεν.</l>
<l>οἱ δʼ ἐφέβοντο κατὰ μέγαρον βόες ὣς ἀγελαῖαι·</l>
<l n="300">τὰς μέν τʼ αἰόλος οἶστρος ἐφορμηθεὶς ἐδόνησεν</l>
<l>ὥρῃ ἐν εἰαρινῇ, ὅτε τʼ ἤματα μακρὰ πέλονται.</l>
<l>οἱ δʼ ὥς τʼ αἰγυπιοὶ γαμψώνυχες ἀγκυλοχεῖλαι,</l>
<l>ἐξ ὀρέων ἐλθόντες ἐπʼ ὀρνίθεσσι θόρωσι·</l>
<l>ταὶ μέν τʼ ἐν πεδίῳ νέφεα πτώσσουσαι ἵενται,</l>
<l n="305">οἱ δέ τε τὰς ὀλέκουσιν ἐπάλμενοι,  οὐδέ τις ἀλκὴ</l>
<l>γίγνεται οὐδὲ φυγή· χαίρουσι δέ τʼ ἀνέρες ἄγρῃ·</l>
<l>ὣς ἄρα τοὶ μνηστῆρας ἐπεσσύμενοι κατὰ δῶμα</l>
<l>τύπτον ἐπιστροφάδην· τῶν δὲ στόνος ὤρνυτʼ ἀεικὴς</l>
<l>κράτων τυπτομένων, δάπεδον δʼ ἅπαν αἵματι θῦε.</l>
<l n="310">
<milestone unit="para" ed="P"/>λειώδης δʼ Ὀδυσῆος ἐπεσσύμενος λάβε γούνων,</l>
<l>καί μιν λισσόμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>γουνοῦμαί σʼ, Ὀδυσεῦ· σὺ δέ μʼ αἴδεο καί μʼ ἐλέησον·</l>
<l>οὐ γάρ πώ τινά φημι γυναικῶν ἐν μεγάροισιν</l>
<l>εἰπεῖν οὐδέ τι ῥέξαι ἀτάσθαλον· ἀλλὰ καὶ ἄλλους</l>
<l n="315">παύεσκον μνηστῆρας,  ὅτις τοιαῦτά γε ῥέζοι.</l>
<l>ἀλλά μοι οὐ πείθοντο κακῶν ἄπο χεῖρας ἔχεσθαι·</l>
<l>τῷ καὶ ἀτασθαλίῃσιν ἀεικέα πότμον ἐπέσπον.</l>
<l>αὐτὰρ ἐγὼ μετὰ τοῖσι θυοσκόος οὐδὲν ἐοργὼς</l>
<l>κείσομαι, ὡς οὐκ ἔστι χάρις μετόπισθʼ εὐεργέων·</l>
</q>
<l n="320">
<milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l>εἰ μὲν δὴ μετὰ τοῖσι θυοσκόος εὔχεαι εἶναι,</l>
<l>πολλάκι που μέλλεις ἀρήμεναι ἐν μεγάροισι</l>
<l>τηλοῦ ἐμοὶ νόστοιο τέλος γλυκεροῖο γενέσθαι,</l>
<l>σοὶ δʼ ἄλοχόν τε φίλην σπέσθαι καὶ τέκνα τεκέσθαι·</l>
<l n="325">τῷ οὐκ ἂν θάνατόν γε δυσηλεγέα προφύγοισθα.</l>
</q>
<l>
<milestone unit="para" ed="P"/>ὣς ἄρα φωνήσας ξίφος εἵλετο χειρὶ παχείῃ</l>
<l>κείμενον, ὅ ῥʼ Ἀγέλαος ἀποπροέηκε χαμᾶζε</l>
<l>κτεινόμενος· τῷ τόν γε κατʼ αὐχένα μέσσον ἔλασσε.</l>
<l>φθεγγομένου δʼ ἄρα τοῦ γε κάρη κονίῃσιν ἐμίχθη.</l>
<milestone n="330" unit="card" ed="p"/>
<l n="330">
<milestone unit="para" ed="P"/>Τερπιάδης δʼ ἔτʼ ἀοιδὸς ἀλύσκανε κῆρα μέλαιναν,</l>
<l>Φήμιος, ὅς ῥʼ ἤειδε μετὰ μνηστῆρσιν ἀνάγκῃ.</l>
<l>ἔστη δʼ ἐν χείρεσσίν ἔχων φόρμιγγα λίγειαν</l>
<l>ἄγχι παρʼ ὀρσοθύρην· δίχα δὲ φρεσὶ μερμήριζεν,</l>
<l>ἢ ἐκδὺς μεγάροιο Διὸς μεγάλου ποτὶ βωμὸν</l>
<l n="335">ἑρκείου ἵζοιτο τετυγμένον,  ἔνθʼ ἄρα πολλὰ</l>
<l>Λαέρτης Ὀδυσεύς τε βοῶν ἐπὶ μηρίʼ ἔκηαν,</l>
<l>ἦ γούνων λίσσοιτο προσαΐξας Ὀδυσῆα.</l>
<l>ὧδε δέ οἱ φρονέοντι δοάσσατο κέρδιον εἶναι,</l>
<l>γούνων ἅψασθαι Λαερτιάδεω Ὀδυσῆος.</l>
<l n="340">ἦ τοι ὁ φόρμιγγα γλαφυρὴν κατέθηκε χαμᾶζε</l>
<l>μεσσηγὺς κρητῆρος ἰδὲ θρόνου ἀργυροήλου,</l>
<l>αὐτὸς δʼ αὖτʼ Ὀδυσῆα προσαΐξας λάβε γούνων,</l>
<l>καί μιν λισσόμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>γουνοῦμαί σʼ, Ὀδυσεῦ· σὺ δέ μʼ αἴδεο καί μʼ ἐλέησον·</l>
<l n="345">αὐτῷ τοι μετόπισθʼ ἄχος ἔσσεται,  εἴ κεν ἀοιδὸν</l>
<l>πέφνῃς, ὅς τε θεοῖσι καὶ ἀνθρώποισιν ἀείδω.</l>
<l>αὐτοδίδακτος δʼ εἰμί, θεὸς δέ μοι ἐν φρεσὶν οἴμας</l>
<l>παντοίας ἐνέφυσεν· ἔοικα δέ τοι παραείδειν</l>
<l>ὥς τε θεῷ· τῷ με λιλαίεο δειροτομῆσαι.</l>
<l n="350">καί κεν Τηλέμαχος τάδε γʼ εἴποι,  σὸς φίλος υἱός,</l>
<l>ὡς ἐγὼ οὔ τι ἑκὼν ἐς σὸν δόμον οὐδὲ χατίζων</l>
<l>πωλεύμην μνηστῆρσιν ἀεισόμενος μετὰ δαῖτας,</l>
<l>ἀλλὰ πολὺ πλέονες καὶ κρείσσονες ἦγον ἀνάγκῃ.</l>
</q>
<l>
<milestone unit="para" ed="P"/>ὣς φάτο, τοῦ δʼ ἤκουσʼ ἱερὴ ἲς Τηλεμάχοιο,</l>
<l n="355">αἶψα δʼ ἑὸν πατέρα προσεφώνεεν ἐγγὺς ἐόντα·</l>
<q direct="unspecified">
<l>
<milestone unit="para" ed="P"/>ἴσχεο μηδέ τι τοῦτον ἀναίτιον οὔταε χαλκῷ·</l>
<l>καὶ κήρυκα Μέδοντα σαώσομεν, ὅς τέ μευ αἰεὶ</l>
<l>οἴκῳ ἐν ἡμετέρῳ κηδέσκετο παιδὸς ἐόντος,</l>
<l>εἰ δὴ μή μιν ἔπεφνε Φιλοίτιος ἠὲ συβώτης,</l>
<l n="360">ἠὲ σοὶ ἀντεβόλησεν ὀρινομένῳ κατὰ δῶμα.</l>
</q>
<l>
<milestone unit="para" ed="P"/>ὣς φάτο, τοῦ δʼ ἤκουσε Μέδων πεπνυμένα εἰδώς·</l>
<l>πεπτηὼς γὰρ ἔκειτο ὑπὸ θρόνον, ἀμφὶ  δὲ δέρμα</l>
<l>ἕστο βοὸς νεόδαρτον, ἀλύσκων κῆρα μέλαιναν.</l>
<l>αἶψα δʼ ἀπὸ θρόνου ὦρτο, θοῶς δʼ ἀπέδυνε βοείην</l>
<l n="365">Τηλέμαχον δʼ ἄρʼ ἔπειτα προσαΐξας λάβε γούνων,</l>
<l>καί μιν λισσόμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ὦ φίλʼ, ἐγὼ μὲν ὅδʼ εἰμί, σὺ δʼ ἴσχεο εἰπὲ δὲ πατρὶ</l>
<l>μή με περισθενέων δηλήσεται ὀξέϊ χαλκῷ,</l>
<l>ἀνδρῶν μνηστήρων κεχολωμένος, οἵ οἱ ἔκειρον</l>
<l n="370">κτήματʼ ἐνὶ μεγάροις,  σὲ δὲ νήπιοι οὐδὲν ἔτιον.</l>
</q>
<l>
<milestone unit="para" ed="P"/>τὸν δʼ ἐπιμειδήσας προσέφη πολύμητις Ὀδυσσεύς·</l>
<q direct="unspecified">
<l>θάρσει, ἐπεὶ δή σʼ οὗτος ἐρύσσατο καὶ ἐσάωσεν,</l>
<l>ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,</l>
<l>ὡς κακοεργίης εὐεργεσίη μέγʼ ἀμείνων.</l>
<l n="375">ἀλλʼ ἐξελθόντες μεγάρων ἕζεσθε θύραζε</l>
<l>ἐκ φόνου εἰς αὐλήν, σύ τε καὶ πολύφημος ἀοιδός,</l>
<l>ὄφρʼ ἂν ἐγὼ κατὰ δῶμα πονήσομαι ὅττεό με χρή.</l>
</q>
<milestone n="378" unit="card" ed="p"/>
<l>
<milestone unit="para" ed="P"/>ὣς φάτο, τὼ δʼ ἔξω βήτην μεγάροιο κιόντε,</l>
<l>ἑζέσθην δʼ ἄρα τώ γε Διὸς μεγάλου ποτὶ βωμόν,</l>
<l n="380">πάντοσε παπταίνοντε,  φόνον ποτιδεγμένω αἰεί.</l>
<l>πάπτηνεν δʼ Ὀδυσεὺς καθʼ ἑὸν δόμον, εἴ τις ἔτʼ ἀνδρῶν</l>
<l>ζωὸς ὑποκλοπέοιτο, ἀλύσκων κῆρα μέλαιναν.</l>
<l>τοὺς δὲ ἴδεν μάλα πάντας ἐν αἵματι καὶ κονίῃσι</l>
<l>πεπτεῶτας πολλούς, ὥστʼ ἰχθύας, οὕς θʼ ἁλιῆες</l>
<l n="385">κοῖλον ἐς αἰγιαλὸν πολιῆς ἔκτοσθε θαλάσσης</l>
<l>δικτύῳ ἐξέρυσαν πολυωπῷ· οἱ δέ τε πάντες</l>
<l>κύμαθʼ ἁλὸς ποθέοντες ἐπὶ ψαμάθοισι κέχυνται·</l>
<l>τῶν μέν τʼ Ἠέλιος φαέθων ἐξείλετο θυμόν·</l>
<l>ὣς τότʼ ἄρα μνηστῆρες ἐπʼ ἀλλήλοισι κέχυντο.</l>
<l n="390">δὴ τότε Τηλέμαχον προσέφη πολύμητις Ὀδυσσεύς·</l>
<q direct="unspecified">
<l>
<milestone unit="para" ed="P"/>Τηλέμαχʼ, εἰ δʼ ἄγε μοι κάλεσον τροφὸν Εὐρύκλειαν,</l>
<l>ὄφρα ἔπος εἴπωμι τό μοι καταθύμιόν ἐστιν.</l>
</q>
<l>ὣς φάτο, Τηλέμαχος δὲ φίλῳ ἐπεπείθετο πατρί,</l>
<l>κινήσας δὲ θύρην προσέφη τροφὸν Εὐρύκλειαν·</l>
<q direct="unspecified">
<l n="395">
<milestone unit="para" ed="P"/>δεῦρο δὴ ὄρσο,  γρηῢ παλαιγενές, ἥ τε γυναικῶν</l>
<l>δμῳάων σκοπός ἐσσι κατὰ μέγαρʼ ἡμετεράων·</l>
<l>ἔρχεο· κικλήσκει σε πατὴρ ἐμός, ὄφρα τι εἴπῃ.</l>
</q>
<l>
<milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος,</l>
<l>ὤϊξεν δὲ θύρας μεγάρων εὖ ναιεταόντων,</l>
<l n="400">βῆ δʼ ἴμεν· αὐτὰρ Τηλέμαχος πρόσθʼ ἡγεμόνευεν.</l>
<l>εὗρεν ἔπειτʼ Ὀδυσῆα μετὰ κταμένοισι νέκυσσιν,</l>
<l>αἵματι καὶ λύθρῳ πεπαλαγμένον ὥστε λέοντα,</l>
<l>ὅς ῥά τε βεβρωκὼς βοὸς ἔρχεται ἀγραύλοιο·</l>
<l>πᾶν δʼ ἄρα οἱ στῆθός τε παρήϊά τʼ ἀμφοτέρωθεν</l>
<l n="405">αἱματόεντα πέλει,  δεινὸς δʼ εἰς ὦπα ἰδέσθαι·</l>
<l>ὣς Ὀδυσεὺς πεπάλακτο πόδας καὶ χεῖρας ὕπερθεν.</l>
<l>ἡ δʼ ὡς οὖν νέκυάς τε καὶ ἄσπετον εἴσιδεν αἷμα,</l>
<l>ἴθυσέν ῥʼ ὀλολύξαι, ἐπεὶ μέγα εἴσιδεν ἔργον·</l>
<l>ἀλλʼ Ὀδυσεὺς κατέρυκε καὶ ἔσχεθεν ἱεμένην περ,</l>
<l n="410">καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἐν θυμῷ, γρηῦ, χαῖρε καὶ ἴσχεο μηδʼ ὀλόλυζε·</l>
<l>οὐχ ὁσίη κταμένοισιν ἐπʼ ἀνδράσιν εὐχετάασθαι.</l>
<l>τούσδε δὲ μοῖρʼ ἐδάμασσε θεῶν καὶ σχέτλια ἔργα·</l>
<l>οὔ τινα γὰρ τίεσκον ἐπιχθονίων ἀνθρώπων,</l>
<l n="415">οὐ κακὸν οὐδὲ μὲν ἐσθλόν,  ὅτις σφέας εἰσαφίκοιτο·</l>
<l>τῷ καὶ ἀτασθαλίῃσιν ἀεικέα πότμον ἐπέσπον.</l>
<l>ἀλλʼ ἄγε μοι σὺ γυναῖκας ἐνὶ μεγάροις κατάλεξον,</l>
<l>αἵ τέ μʼ ἀτιμάζουσι καὶ αἳ νηλείτιδές εἰσιν.</l>
</q>
<l>
<milestone unit="para" ed="P"/>τὸν δʼ αὖτε προσέειπε φίλη τροφὸς Εὐρύκλεια·</l>
<q direct="unspecified">
<l n="420">τοιγὰρ ἐγώ τοι,  τέκνον, ἀληθείην καταλέξω.</l>
<l>πεντήκοντά τοί εἰσιν ἐνὶ μεγάροισι γυναῖκες</l>
<l>δμῳαί, τὰς μέν τʼ ἔργα διδάξαμεν ἐργάζεσθαι,</l>
<l>εἴριά τε ξαίνειν καὶ δουλοσύνην ἀνέχεσθαι·</l>
<l>τάων δώδεκα πᾶσαι ἀναιδείης ἐπέβησαν,</l>
<l n="425">οὔτʼ ἐμὲ τίουσαι οὔτʼ αὐτὴν Πηνελόπειαν.</l>
<l>Τηλέμαχος δὲ νέον μὲν ἀέξετο, οὐδέ ἑ μήτηρ</l>
<l>σημαίνειν εἴασκεν ἐπὶ δμῳῇσι γυναιξίν.</l>
<l>ἀλλʼ ἄγʼ ἐγὼν ἀναβᾶσʼ ὑπερώϊα σιγαλόεντα</l>
<l>εἴπω σῇ ἀλόχῳ, τῇ τις θεὸς ὕπνον ἐπῶρσε.</l>
</q>
<milestone n="430" unit="card" ed="p"/>
<l n="430">
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l>μή πω τήνδʼ ἐπέγειρε· σὺ δʼ ἐνθάδε εἰπὲ γυναιξὶν</l>
<l>ἐλθέμεν, αἵ περ πρόσθεν ἀεικέα μηχανόωντο.</l>
</q>
<l>
<milestone unit="para" ed="P"/>ὣς ἄρʼ ἔφη, γρηῢς δὲ διὲκ μεγάροιο βεβήκει</l>
<l>ἀγγελέουσα γυναιξὶ καὶ ὀτρυνέουσα νέεσθαι.</l>
<l n="435">αὐτὰρ ὁ Τηλέμαχον καὶ βουκόλον ἠδὲ συβώτην</l>
<l>εἰς ἓ καλεσσάμενος ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ἄρχετε νῦν νέκυας φορέειν καὶ ἄνωχθε γυναῖκας·</l>
<l>αὐτὰρ ἔπειτα θρόνους περικαλλέας ἠδὲ τραπέζας</l>
<l>ὕδατι καὶ σπόγγοισι πολυτρήτοισι καθαίρειν.</l>
<l n="440">αὐτὰρ ἐπὴν δὴ πάντα δόμον κατακοσμήσησθε,</l>
<l>δμῳὰς ἐξαγαγόντες ἐϋσταθέος μεγάροιο,</l>
<l>μεσσηγύς τε θόλου καὶ ἀμύμονος ἕρκεος αὐλῆς,</l>
<l>θεινέμεναι ξίφεσιν τανυήκεσιν, εἰς ὅ κε πασέων</l>
<l>ψυχὰς ἐξαφέλησθε καὶ ἐκλελάθωντʼ Ἀφροδίτης,</l>
<l n="445">τὴν ἄρʼ ὑπὸ μνηστῆρσιν ἔχον μίσγοντό τε λάθρη.</l>
</q>
<l>
<milestone unit="para" ed="P"/>ὣς ἔφαθʼ, αἱ δὲ γυναῖκες ἀολλέες ἦλθον ἅπασαι,</l>
<l>αἴνʼ ὀλοφυρόμεναι, θαλερὸν κατὰ δάκρυ χέουσαι.</l>
<l>πρῶτα μὲν οὖν νέκυας φόρεον κατατεθνηῶτας,</l>
<l>κὰδ δʼ ἄρʼ ὑπʼ αἰθούσῃ τίθεσαν εὐερκέος αὐλῆς,</l>
<l n="450">ἀλλήλοισιν ἐρείδουσαι· σήμαινε δʼ Ὀδυσσεὺς</l>
<l>αὐτὸς ἐπισπέρχων·  ταὶ δʼ ἐκφόρεον καὶ ἀνάγκῃ.</l>
<l>αὐτὰρ ἔπειτα θρόνους περικαλλέας ἠδὲ τραπέζας</l>
<l>ὕδατι καὶ σπόγγοισι πολυτρήτοισι κάθαιρον.</l>
<l>αὐτὰρ Τηλέμαχος καὶ βουκόλος ἠδὲ συβώτῃς</l>
<l n="455">λίστροισιν δάπεδον πύκα ποιητοῖο δόμοιο</l>
<l>ξῦον· ταὶ δʼ ἐφόρεον δμῳαί, τίθεσαν δὲ θύραζε.</l>
<l>αὐτὰρ ἐπειδὴ πᾶν μέγαρον διεκοσμήσαντο,</l>
<l>δμῳὰς δʼ ἐξαγαγόντες ἐϋσταθέος μεγάροιο,</l>
<l>μεσσηγύς τε θόλου καὶ ἀμύμονος ἕρκεος αὐλῆς,</l>
<l n="460">εἴλεον ἐν στείνει,  ὅθεν οὔ πως ἦεν ἀλύξαι.</l>
<l>τοῖσι δὲ Τηλέμαχος πεπνυμένος ἦρχʼ ἀγορεύειν·</l>
<q direct="unspecified">
<l>
<milestone unit="para" ed="P"/>μὴ μὲν δὴ καθαρῷ θανάτῳ ἀπὸ θυμὸν ἑλοίμην</l>
<l>τάων, αἳ δὴ ἐμῇ κεφαλῇ κατʼ ὀνείδεα χεῦαν</l>
<l>μητέρι θʼ ἡμετέρῃ παρά τε μνηστῆρσιν ἴαυον.</l>
</q>
<milestone n="465" unit="card" ed="p"/>
<l n="465">
<milestone unit="para" ed="P"/>ὣς ἄρʼ ἔφη,  καὶ πεῖσμα νεὸς κυανοπρῴροιο</l>
<l>κίονος ἐξάψας μεγάλης περίβαλλε θόλοιο,</l>
<l>ὑψόσʼ ἐπεντανύσας, μή τις ποσὶν οὖδας ἵκοιτο.</l>
<l>ὡς δʼ ὅτʼ ἂν ἢ κίχλαι τανυσίπτεροι ἠὲ πέλειαι</l>
<l>ἕρκει ἐνιπλήξωσι, τό θʼ ἑστήκῃ ἐνὶ θάμνῳ,</l>
<l n="470">αὖλιν ἐσιέμεναι,  στυγερὸς δʼ ὑπεδέξατο κοῖτος,</l>
<l>ὣς αἵ γʼ ἑξείης κεφαλὰς ἔχον, ἀμφὶ δὲ πάσαις</l>
<l>δειρῇσι βρόχοι ἦσαν, ὅπως οἴκτιστα θάνοιεν.</l>
<l>ἤσπαιρον δὲ πόδεσσι μίνυνθά περ οὔ τι μάλα δήν.</l>
<l>
<milestone unit="para" ed="P"/>ἐκ δὲ Μελάνθιον ἦγον ἀνὰ πρόθυρόν τε καὶ αὐλήν·</l>
<l n="475">τοῦ δʼ ἀπὸ μὲν ῥῖνάς τε καὶ οὔατα νηλέϊ χαλκῷ</l>
<l>τάμνον, μήδεά τʼ ἐξέρυσαν, κυσὶν ὠμὰ δάσασθαι,</l>
<l>χεῖράς τʼ ἠδὲ πόδας κόπτον κεκοτηότι θυμῷ.</l>
<l>
<milestone unit="para" ed="P"/>οἱ μὲν ἔπειτʼ ἀπονιψάμενοι χεῖράς τε πόδας τε</l>
<l>εἰς Ὀδυσῆα δόμονδε κίον, τετέλεστο δὲ ἔργον·</l>
<l n="480">αὐτὰρ ὅ γε προσέειπε φίλην τροφὸν Εὐρύκλειαν·</l>
<q direct="unspecified">
<l>οἶσε θέειον, γρηΰ, κακῶν ἄκος, οἶσε δέ μοι πῦρ,</l>
<l>ὄφρα θεειώσω μέγαρον· σὺ δὲ Πηνελόπειαν</l>
<l>ἐλθεῖν ἐνθάδʼ ἄνωχθι σὺν ἀμφιπόλοισι γυναιξί·</l>
<l>πάσας δʼ ὄτρυνον δμῳὰς κατὰ δῶμα νέεσθαι.</l>
</q>
<l n="485">τὸν δʼ αὖτε προσέειπε φίλη τροφὸς Εὐρύκλεια·</l>
<q direct="unspecified">
<l>ναὶ δὴ ταῦτά γε, τέκνον ἐμόν, κατὰ μοῖραν ἔειπες.</l>
<l>ἀλλʼ ἄγε τοι χλαῖνάν τε χιτῶνά τε εἵματʼ ἐνείκω,</l>
<l>μηδʼ οὕτω ῥάκεσιν πεπυκασμένος εὐρέας ὤμους</l>
<l>ἕσταθʼ ἐνὶ μεγάροισι· νεμεσσητὸν δέ κεν εἴη.</l>
</q>
<l n="490">
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>πῦρ νῦν μοι πρώτιστον ἐνὶ μεγάροισι γενέσθω.</l>
</q>
<l>
<milestone unit="para" ed="P"/>ὣς ἔφατʼ, οὐδʼ ἀπίθησε φίλη τροφὸς Εὐρύκλεια,</l>
<l>ἤνεικεν δʼ ἄρα πῦρ καὶ θήϊον· αὐτὰρ Ὀδυσσεὺς</l>
<l>εὖ διεθείωσεν μέγαρον καὶ δῶμα καὶ αὐλήν.</l>
<l n="495">γρηῢς δʼ αὖτʼ ἀπέβη διὰ δώματα κάλʼ Ὀδυσῆος</l>
<l>ἀγγελέουσα γυναιξὶ καὶ ὀτρυνέουσα νέεσθαι·</l>
<l>αἱ δʼ ἴσαν ἐκ μεγάροιο δάος μετὰ χερσὶν ἔχουσαι.</l>
<l>αἱ μὲν ἄρʼ ἀμφεχέοντο καὶ ἠσπάζοντʼ Ὀδυσῆα,</l>
<l>καὶ κύνεον ἀγαπαξόμεναι κεφαλήν τε καὶ ὤμους</l>
<l n="500">χεῖράς τʼ αἰνύμεναι· τὸν δὲ γλυκὺς ἵμερος ᾕρει</l>
<l>κλαυθμοῦ καὶ στοναχῆς, γίγνωσκε δʼ ἄρα φρεσὶ πάσας.</l>
</div1>
<div1 n="23" type="Book">
<milestone n="1" unit="card" ed="p"/>
<l>γρηῢς δʼ εἰς ὑπερῷʼ ἀνεβήσετο καγχαλόωσα,</l>
<l>δεσποίνῃ ἐρέουσα φίλον πόσιν ἔνδον ἐόντα·</l>
<l>γούνατα δʼ ἐρρώσαντο, πόδες δʼ ὑπερικταίνοντο.</l>
<l>στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν·</l>
<q direct="unspecified">
<l n="5">
<milestone unit="para" ed="P"/>ἔγρεο,  Πηνελόπεια, φίλον τέκος, ὄφρα ἴδηαι</l>
<l>ὀφθαλμοῖσι τεοῖσι τά τʼ ἔλδεαι ἤματα πάντα.</l>
<l>ἦλθʼ Ὀδυσεὺς καὶ οἶκον ἱκάνεται, ὀψέ περ ἐλθών.</l>
<l>μνηστῆρας δʼ ἔκτεινεν ἀγήνορας, οἵ θʼ ἑὸν οἶκον</l>
<l>κήδεσκον καὶ κτήματʼ ἔδον βιόωντό τε παῖδα.</l>
</q>
<l n="10">τὴν δʼ αὖτε προσέειπε περίφρων Πηνελόπεια·</l>
<q direct="unspecified">
<l>μαῖα φίλη, μάργην σε θεοὶ θέσαν, οἵ τε δύνανται</l>
<l>ἄφρονα ποιῆσαι καὶ ἐπίφρονά περ μάλʼ ἐόντα,</l>
<l>καί τε χαλιφρονέοντα σαοφροσύνης ἐπέβησαν·</l>
<l>οἵ σέ περ ἔβλαψαν· πρὶν δὲ φρένας αἰσίμη ἦσθα.</l>
<l n="15">τίπτε με λωβεύεις πολυπενθέα θυμὸν ἔχουσαν</l>
<l>ταῦτα παρὲξ ἐρέουσα καὶ ἐξ ὕπνου μʼ ἀνεγείρεις</l>
<l>ἡδέος, ὅς μʼ ἐπέδησε φίλα βλέφαρʼ ἀμφικαλύψας;</l>
<l>οὐ γάρ πω τοιόνδε κατέδραθον, ἐξ οὗ Ὀδυσσεὺς</l>
<l>ᾤχετʼ ἐποψόμενος Κακοΐλιον οὐκ ὀνομαστήν.</l>
<l n="20">ἀλλʼ ἄγε νῦν κατάβηθι καὶ ἂψ ἔρχευ μέγαρόνδε.</l>
<l>εἰ γάρ τίς μʼ ἄλλη γε γυναικῶν, αἵ μοι ἔασι,</l>
<l>ταῦτʼ ἐλθοῦσʼ ἤγγειλε καὶ ἐξ ὕπνου ἀνέγειρεν,</l>
<l>τῷ κε τάχα στυγερῶς μιν ἐγὼν ἀπέπεμψα νέεσθαι</l>
<l>αὖτις ἔσω μέγαρον· σὲ δὲ τοῦτό γε γῆρας ὀνήσει.</l>
</q>
<l n="25">τὴν δʼ αὖτε προσέειπε φίλη τροφὸς Εὐρύκλεια·</l>
<q direct="unspecified">
<l>οὔ τί σε λωβεύω, τέκνον φίλον, ἀλλʼ ἔτυμόν τοι</l>
<l>ἦλθʼ Ὀδυσεὺς καὶ οἶκον ἱκάνεται, ὡς ἀγορεύω,</l>
<l>ὁ ξεῖνος, τὸν πάντες ἀτίμων ἐν μεγάροισι.</l>
<l>Τηλέμαχος δʼ ἄρα μιν πάλαι ᾔδεεν ἔνδον ἐόντα,</l>
<l n="30">ἀλλὰ σαοφροσύνῃσι νοήματα πατρὸς ἔκευθεν,</l>
<l>ὄφρʼ ἀνδρῶν τίσαιτο βίην ὑπερηνορεόντων.</l>
</q>
<l>
<milestone unit="para" ed="P"/>ὣς ἔφαθʼ, ἡ δʼ ἐχάρη καὶ ἀπὸ λέκτροιο θοροῦσα</l>
<l>γρηῒ περιπλέχθη, βλεφάρων δʼ ἀπὸ δάκρυον ἧκεν·</l>
<l>καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l n="35">
<milestone unit="para" ed="P"/>εἰ δʼ ἄγε δή μοι,  μαῖα φίλη, νημερτὲς ἐνίσπες,</l>
<l>εἰ ἐτεὸν δὴ οἶκον ἱκάνεται, ὡς ἀγορεύεις,</l>
<l>ὅππως δὴ μνηστῆρσιν ἀναιδέσι χεῖρας ἐφῆκε</l>
<l>μοῦνος ἐών, οἱ δʼ αἰὲν ἀολλέες ἔνδον ἔμιμνον.</l>
</q>
<l>
<milestone unit="para" ed="P"/>τὴν δʼ αὖτε προσέειπε φίλη τροφὸς Εὐρύκλεια·</l>
<q direct="unspecified">
<l n="40">οὐκ ἴδον,  οὐ πυθόμην, ἀλλὰ στόνον οἶον ἄκουσα</l>
<l>κτεινομένων· ἡμεῖς δὲ μυχῷ θαλάμων εὐπήκτων</l>
<l>ἥμεθʼ ἀτυζόμεναι, σανίδες δʼ ἔχον εὖ ἀραρυῖαι,</l>
<l>πρίν γʼ ὅτε δή με σὸς υἱὸς ἀπὸ μεγάροιο κάλεσσε</l>
<l>Τηλέμαχος· τὸν γάρ ῥα πατὴρ προέηκε καλέσσαι.</l>
<l n="45">εὗρον ἔπειτʼ Ὀδυσῆα μετὰ κταμένοισι νέκυσσιν</l>
<l>ἑσταόθʼ· οἱ δέ μιν ἀμφί, κραταίπεδον οὖδας ἔχοντες,</l>
<l>κείατʼ ἐπʼ ἀλλήλοισιν· ἰδοῦσά κε θυμὸν ἰάνθης.</l>
<milestone n="49" unit="card" ed="p"/>
<l>νῦν δʼ οἱ μὲν δὴ πάντες ἐπʼ αὐλείῃσι θύρῃσιν</l>
<l n="50">ἀθρόοι,  αὐτὰρ ὁ δῶμα θεειοῦται περικαλλές,</l>
<l>πῦρ μέγα κηάμενος· σὲ δέ με προέηκε καλέσσαι.</l>
<l>ἀλλʼ ἕπευ, ὄφρα σφῶϊν ἐϋφροσύνης ἐπιβῆτον</l>
<l>ἀμφοτέρω φίλον ἦτορ, ἐπεὶ κακὰ πολλὰ πέποσθε.</l>
<l>νῦν δʼ ἤδη τόδε μακρὸν ἐέλδωρ ἐκτετέλεσται·</l>
<l n="55">ἦλθε μὲν αὐτὸς ζωὸς ἐφέστιος,  εὗρε δὲ καὶ σὲ</l>
<l>καὶ παῖδʼ ἐν μεγάροισι· κακῶς δʼ οἵ πέρ μιν ἔρεζον</l>
<l>μνηστῆρες, τοὺς πάντας ἐτίσατο ᾧ ἐνὶ οἴκῳ.</l>
</q>
<l>
<milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
<q direct="unspecified">
<l>μαῖα φίλη, μή πω μέγʼ ἐπεύχεο καγχαλόωσα.</l>
<l n="60">οἶσθα γὰρ ὥς κʼ ἀσπαστὸς ἐνὶ μεγάροισι φανείη</l>
<l>πᾶσι, μάλιστα δʼ ἐμοί τε καὶ υἱέϊ, τὸν τεκόμεσθα·</l>
<l>ἀλλʼ οὐκ ἔσθʼ ὅδε μῦθος ἐτήτυμος, ὡς ἀγορεύεις,</l>
<l>ἀλλά τις ἀθανάτων κτεῖνε μνηστῆρας ἀγαυούς,</l>
<l>ὕβριν ἀγασσάμενος θυμαλγέα καὶ κακὰ ἔργα.</l>
<l n="65">οὔ τινα γὰρ τίεσκον ἐπιχθονίων ἀνθρώπων,</l>
<l>οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο·</l>
<l>τῷ διʼ ἀτασθαλίας ἔπαθον κακόν· αὐτὰρ Ὀδυσσεὺς</l>
<l>ὤλεσε τηλοῦ νόστον Ἀχαιΐδος, ὤλετο δʼ αὐτός.</l>
</q>
<l>
<milestone unit="para" ed="P"/>τὴν δʼ ἠμείβετʼ ἔπειτα φίλη τροφὸς Εὐρύκλεια·</l>
<q direct="unspecified">
<l n="70">τέκνον ἐμόν,  ποῖόν σε ἔπος φύγεν ἕρκος ὀδόντων,</l>
<l>ἣ πόσιν ἔνδον ἐόντα παρʼ ἐσχάρῃ οὔ ποτʼ ἔφησθα</l>
<l>οἴκαδʼ ἐλεύσεσθαι· θυμὸς δέ τοι αἰὲν ἄπιστος.</l>
<l>ἀλλʼ ἄγε τοι καὶ σῆμα ἀριφραδὲς ἄλλο τι εἴπω,</l>
<l>οὐλήν, τήν ποτέ μιν σῦς ἤλασε λευκῷ ὀδόντι.</l>
<l n="75">τὴν ἀπονίζουσα φρασάμην,  ἔθελον δὲ σοὶ αὐτῇ</l>
<l>εἰπέμεν· ἀλλά με κεῖνος ἑλὼν ἐπὶ μάστακα χερσὶν</l>
<l>οὐκ ἔα εἰπέμεναι πολυϊδρείῃσι νόοιο.</l>
<l>ἀλλʼ ἕπευ· αὐτὰρ ἐγὼν ἐμέθεν περιδώσομαι αὐτῆς,</l>
<l>αἴ κέν σʼ ἐξαπάφω, κτεῖναί μʼ οἰκτίστῳ ὀλέθρῳ.</l>
</q>
<l n="80">τὴν δʼ ἠμείβετʼ ἔπειτα περίφρων Πηνελόπεια·</l>
<q direct="unspecified">
<l>μαῖα φίλη, χαλεπόν σε θεῶν αἰειγενετάων</l>
<l>δήνεα εἴρυσθαι, μὰλα περ πολύϊδριν ἐοῦσαν.</l>
<l>ἀλλʼ ἔμπης ἴομεν μετὰ παῖδʼ ἐμόν, ὄφρα ἴδωμαι</l>
<l>ἄνδρας μνηστῆρας τεθνηότας, ἠδʼ ὃς ἔπεφνεν.</l>
</q>
<milestone n="85" unit="card" ed="p"/>
<l n="85">ὣς φαμένη κατέβαινʼ ὑπερώϊα· πολλὰ δέ οἱ κῆρ</l>
<l>ὥρμαινʼ, ἢ ἀπάνευθε φίλον πόσιν ἐξερεείνοι,</l>
<l>ἦ παρστᾶσα κύσειε κάρη καὶ χεῖρε λαβοῦσα.</l>
<l>ἡ δʼ ἐπεὶ εἰσῆλθεν καὶ ὑπέρβη λάϊνον οὐδόν,</l>
<l>ἕζετʼ ἔπειτʼ Ὀδυσῆος ἐναντίη, ἐν πυρὸς αὐγῇ,</l>
<l n="90">τοίχου τοῦ ἑτέρου· ὁ δʼ ἄρα πρὸς κίονα μακρὴν</l>
<l>ἧστο κάτω ὁρόων, ποτιδέγμενος εἴ τί μιν εἴποι</l>
<l>ἰφθίμη παράκοιτις, ἐπεὶ ἴδεν ὀφθαλμοῖσιν.</l>
<l>ἡ δʼ ἄνεω δὴν ἧστο, τάφος δέ οἱ ἦτορ ἵκανεν·</l>
<l>ὄψει δʼ ἄλλοτε μέν μιν ἐνωπαδίως ἐσίδεσκεν,</l>
<l n="95">ἄλλοτε δʼ ἀγνώσασκε κακὰ χροῒ εἵματʼ ἔχοντα.</l>
<l>Τηλέμαχος δʼ ἐνένιπεν ἔπος τʼ ἔφατʼ ἔκ τʼ ὀνόμαξε·</l>
<q direct="unspecified">
<l>
<milestone unit="para" ed="P"/>μῆτερ ἐμή, δύσμητερ, ἀπηνέα θυμὸν ἔχουσα,</l>
<l>τίφθʼ οὕτω πατρὸς νοσφίζεαι, οὐδὲ παρʼ αὐτὸν</l>
<l>ἑζομένη μύθοισιν ἀνείρεαι οὐδὲ μεταλλᾷς;</l>
<l n="100">οὐ μέν κʼ ἄλλη γʼ ὧδε γυνὴ τετληότι θυμῷ</l>
<l>ἀνδρὸς ἀφεσταίη, ὅς οἱ κακὰ πολλὰ μογήσας</l>
<l>ἔλθοι ἐεικοστῷ ἔτεϊ ἐς πατρίδα γαῖαν·</l>
<l>σοὶ δʼ αἰεὶ κραδίη στερεωτέρη ἐστὶ λίθοιο.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l n="105">τέκνον ἐμόν,  θυμός μοι ἐνὶ στήθεσσι τέθηπεν,</l>
<l>οὐδέ τι προσφάσθαι δύναμαι ἔπος οὐδʼ ἐρέεσθαι</l>
<l>οὐδʼ εἰς ὦπα ἰδέσθαι ἐναντίον. εἰ δʼ ἐτεὸν δὴ</l>
<l>ἔστʼ Ὀδυσεὺς καὶ οἶκον ἱκάνεται, ἦ μάλα νῶϊ</l>
<l>γνωσόμεθʼ ἀλλήλων καὶ λώϊον· ἔστι γὰρ ἡμῖν</l>
<l n="110">σήμαθʼ,  ἃ δὴ καὶ νῶϊ κεκρυμμένα ἴδμεν ἀπʼ ἄλλων.</l>
</q>
<l>
<milestone unit="para" ed="P"/>ὣς φάτο, μείδησεν δὲ πολύτλας δῖος Ὀδυσσεύς,</l>
<l>αἶψα δὲ Τηλέμαχον ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>Τηλέμαχʼ, ἦ τοι μητέρʼ ἐνὶ μεγάροισιν ἔασον</l>
<l>πειράζειν ἐμέθεν· τάχα δὲ φράσεται καὶ ἄρειον.</l>
<l n="115">νῦν δʼ ὅττι ῥυπόω,  κακὰ δὲ χροῒ εἵματα εἷμαι,</l>
<l>τοὔνεκʼ ἀτιμάζει με καὶ οὔ πω φησὶ τὸν εἶναι.</l>
<l>ἡμεῖς δὲ φραζώμεθʼ ὅπως ὄχʼ ἄριστα γένηται.</l>
<l>καὶ γάρ τίς θʼ ἕνα φῶτα κατακτείνας ἐνὶ δήμῳ,</l>
<l>ᾧ μὴ πολλοὶ ἔωσιν ἀοσσητῆρες ὀπίσσω,</l>
<l n="120">φεύγει πηούς τε προλιπὼν καὶ πατρίδα γαῖαν·</l>
<l>ἡμεῖς δʼ ἕρμα πόληος ἀπέκταμεν, οἳ μέγʼ ἄριστοι</l>
<l>κούρων εἰν Ἰθάκῃ· τὰ δέ σε φράζεσθαι ἄνωγα.</l>
</q>
<l>
<milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>αὐτὸς ταῦτά γε λεῦσσε, πάτερ φίλε· σὴν γὰρ ἀρίστην</l>
<l n="125">μῆτιν ἐπʼ ἀνθρώπους φάσʼ ἔμμεναι,  οὐδέ κέ τίς τοι</l>
<l>ἄλλος ἀνὴρ ἐρίσειε καταθνητῶν ἀνθρώπων.</l>
<l>ἡμεῖς δʼ ἐμμεμαῶτες ἅμʼ ἑψόμεθʼ, οὐδέ τί φημι</l>
<l>ἀλκῆς δευήσεσθαι, ὅση δύναμίς γε πάρεστιν.</l>
</q>
<milestone n="129" unit="card" ed="p"/>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l n="130">τοιγὰρ ἐγὼν ἐρέω ὥς μοι δοκεῖ εἶναι ἄριστα.</l>
<l>πρῶτα μὲν ἂρ λούσασθε καὶ ἀμφιέσασθε χιτῶνας,</l>
<l>δμῳὰς δʼ ἐν μεγάροισιν ἀνώγετε εἵμαθʼ ἑλέσθαι·</l>
<l>αὐτὰρ θεῖος ἀοιδὸς ἔχων φόρμιγγα λίγειαν</l>
<l>ἡμῖν ἡγείσθω φιλοπαίγμονος ὀρχηθμοῖο,</l>
<l n="135">ὥς κέν τις φαίη γάμον ἔμμεναι ἐκτὸς ἀκούων,</l>
<l>ἢ ἀνʼ ὁδὸν στείχων, ἢ οἳ περιναιετάουσι·</l>
<l>μὴ πρόσθε κλέος εὐρὺ φόνου κατὰ ἄστυ γένηται</l>
<l>ἀνδρῶν μνηστήρων, πρίν γʼ ἡμέας ἐλθέμεν ἔξω</l>
<l>ἀγρὸν ἐς ἡμέτερον πολυδένδρεον· ἔνθα δʼ ἔπειτα</l>
<l n="140">φρασσόμεθʼ ὅττι κε κέρδος Ὀλύμπιος ἐγγυαλίξῃ.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο</l>
<l>πρῶτα μὲν οὖν λούσαντο καὶ ἀμφιέσαντο χιτῶνας,</l>
<l>ὅπλισθεν δὲ γυναῖκες· ὁ δʼ εἵλετο θεῖος ἀοιδὸς</l>
<l>φόρμιγγα γλαφυρήν, ἐν δέ σφισιν ἵμερον ὦρσε</l>
<l n="145">μολπῆς τε γλυκερῆς καὶ ἀμύμονος ὀρχηθμοῖο.</l>
<l>τοῖσιν δὲ μέγα δῶμα περιστεναχίζετο ποσσὶν</l>
<l>ἀνδρῶν παιζόντων καλλιζώνων τε γυναικῶν.</l>
<l>ὧδε δέ τις εἴπεσκε δόμων ἔκτοσθεν ἀκούων·</l>
<q direct="unspecified">
<l>
<milestone unit="para" ed="P"/>ἦ μάλα δή τις ἔγημε πολυμνήστην βασίλειαν·</l>
<l n="150">σχετλίη,  οὐδʼ ἔτλη πόσιος οὗ κουριδίοιο</l>
<l>εἴρυσθαι μέγα δῶμα διαμπερές, ἧος ἵκοιτο.</l>
</q>
<l>
<milestone unit="para" ed="P"/>ὣς ἄρα τις εἴπεσκε, τὰ δʼ οὐκ ἴσαν ὡς ἐτέτυκτο.</l>
<l>αὐτὰρ Ὀδυσσῆα μεγαλήτορα ᾧ ἐνὶ οἴκῳ</l>
<l>Εὐρυνόμη ταμίη λοῦσεν καὶ χρῖσεν ἐλαίῳ,</l>
<l n="155">ἀμφὶ δέ μιν φᾶρος καλὸν βάλεν ἠδὲ χιτῶνα·</l>
<l>αὐτὰρ κὰκ κεφαλῆς κάλλος πολὺ χεῦεν Ἀθήνη</l>
<l>μείζονά τʼ εἰσιδέειν καὶ πάσσονα· κὰδ δὲ κάρητος</l>
<l>οὔλας ἧκε κόμας, ὑακινθίνῳ ἄνθει ὁμοίας.</l>
<l>ὡς δʼ ὅτε τις χρυσὸν περιχεύεται ἀργύρῳ ἀνὴρ</l>
<l n="160">ἴδρις,  ὃν Ἥφαιστος δέδαεν καὶ Παλλὰς Ἀθήνη</l>
<l>τέχνην παντοίην, χαρίεντα δὲ ἔργα τελείει·</l>
<l>ὣς μὲν τῷ περίχευε χάριν κεφαλῇ τε καὶ ὤμοις.</l>
<l>ἐκ δʼ ἀσαμίνθου βῆ δέμας ἀθανάτοισιν ὁμοῖος·</l>
<l>ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη,</l>
<l n="165">ἀντίον ἧς ἀλόχου,  καί μιν πρὸς μῦθον ἔειπε·</l>
<q direct="unspecified">
<l>
<milestone unit="para" ed="P"/>δαιμονίη, περί σοί γε γυναικῶν θηλυτεράων</l>
<l>κῆρ ἀτέραμνον ἔθηκαν Ὀλύμπια δώματʼ ἔχοντες·</l>
<l>οὐ μέν κʼ ἄλλη γʼ ὧδε γυνὴ τετληότι θυμῷ</l>
<l>ἀνδρὸς ἀφεσταίη, ὅς οἱ κακὰ πολλὰ μογήσας</l>
<l n="170">ἔλθοι ἐεικοστῷ ἔτεϊ ἐς πατρίδα γαῖαν.</l>
<l>ἀλλʼ ἄγε μοι, μαῖα, στόρεσον λέχος, ὄφρα καὶ αὐτὸς</l>
<l>λέξομαι· ἦ γὰρ τῇ γε σιδήρεον ἐν φρεσὶ ἦτορ.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>δαιμόνιʼ, οὔτʼ ἄρ τι μεγαλίζομαι οὔτʼ ἀθερίζω</l>
<l n="175">οὔτε λίην ἄγαμαι,  μάλα δʼ εὖ οἶδʼ οἷος ἔησθα</l>
<l>ἐξ Ἰθάκης ἐπὶ νηὸς ἰὼν δολιχηρέτμοιο.</l>
<l>ἀλλʼ ἄγε οἱ στόρεσον πυκινὸν λέχος, Εὐρύκλεια,</l>
<l>ἐκτὸς ἐϋσταθέος θαλάμου, τόν ῥʼ αὐτὸς ἐποίει·</l>
<l>ἔνθα οἱ ἐκθεῖσαι πυκινὸν λέχος ἐμβάλετʼ εὐνήν,</l>
<l n="180">κώεα καὶ χλαίνας καὶ ῥήγεα σιγαλόεντα.</l>
</q>
<milestone n="181" unit="card" ed="p"/>
<l>
<milestone unit="para" ed="P"/>ὣς ἄρʼ ἔφη πόσιος πειρωμένη· αὐτὰρ Ὀδυσσεὺς</l>
<l>ὀχθήσας ἄλοχον προσεφώνεε κεδνὰ ἰδυῖαν·</l>
<q direct="unspecified">
<l>
<milestone unit="para" ed="P"/>ὦ γύναι, ἦ μάλα τοῦτο ἔπος θυμαλγὲς ἔειπες·</l>
<l>τίς δέ μοι ἄλλοσε θῆκε λέχος; χαλεπὸν δέ κεν εἴη</l>
<l n="185">καὶ μάλʼ ἐπισταμένῳ,  ὅτε μὴ θεὸς αὐτὸς ἐπελθὼν</l>
<l>ῥηϊδίως ἐθέλων θείη ἄλλῃ ἐνὶ χώρῃ.</l>
<l>ἀνδρῶν δʼ οὔ κέν τις ζωὸς βροτός, οὐδὲ μάλʼ ἡβῶν,</l>
<l>ῥεῖα μετοχλίσσειεν, ἐπεὶ μέγα σῆμα τέτυκται</l>
<l>ἐν λέχει ἀσκητῷ· τὸ δʼ ἐγὼ κάμον οὐδέ τις ἄλλος.</l>
<l n="190">θάμνος ἔφυ τανύφυλλος ἐλαίης ἕρκεος ἐντός,</l>
<l>ἀκμηνὸς θαλέθων· πάχετος δʼ ἦν ἠΰτε κίων.</l>
<l>τῷ δʼ ἐγὼ ἀμφιβαλὼν θάλαμον δέμον, ὄφρʼ ἐτέλεσσα,</l>
<l>πυκνῇσιν λιθάδεσσι, καὶ εὖ καθύπερθεν ἔρεψα,</l>
<l>κολλητὰς δʼ ἐπέθηκα θύρας, πυκινῶς ἀραρυίας.</l>
<l n="195">καὶ τότʼ ἔπειτʼ ἀπέκοψα κόμην τανυφύλλου ἐλαίης,</l>
<l>κορμὸν δʼ ἐκ ῥίζης προταμὼν ἀμφέξεσα χαλκῷ</l>
<l>εὖ καὶ ἐπισταμένως, καὶ ἐπὶ στάθμην ἴθυνα,</l>
<l>ἑρμῖνʼ ἀσκήσας, τέτρηνα δὲ πάντα τερέτρῳ.</l>
<l>ἐκ δὲ τοῦ ἀρχόμενος λέχος ἔξεον, ὄφρʼ ἐτέλεσσα,</l>
<l n="200">δαιδάλλων χρυσῷ τε καὶ ἀργύρῳ ἠδʼ ἐλέφαντι·</l>
<l>ἐκ δʼ ἐτάνυσσα ἱμάντα βοὸς φοίνικι φαεινόν.</l>
<l>οὕτω τοι τόδε σῆμα πιφαύσκομαι· οὐδέ τι οἶδα,</l>
<l>ἤ μοι ἔτʼ ἔμπεδόν ἐστι, γύναι, λέχος, ἦέ τις ἤδη</l>
<l>ἀνδρῶν ἄλλοσε θῆκε,  ταμὼν ὕπο πυθμένʼ ἐλαίης.</l>
</q>
<l n="205">
<milestone unit="para" ed="P"/>ὣς φάτο, τῆς δʼ αὐτοῦ λύτο γούνατα καὶ φίλον ἦτορ,</l>
<l>σήματʼ ἀναγνούσῃ τά οἱ ἔμπεδα πέφραδʼ Ὀδυσσεύς·</l>
<l>δακρύσασα δʼ ἔπειτʼ ἰθὺς δράμεν, ἀμφὶ δὲ χεῖρας</l>
<l>δειρῇ βάλλʼ Ὀδυσῆϊ, κάρη δʼ ἔκυσʼ ἠδὲ προσηύδα·</l>
<q direct="unspecified">
<l>
<milestone unit="para" ed="P"/>μή μοι, Ὀδυσσεῦ, σκύζευ, ἐπεὶ τά περ ἄλλα μάλιστα</l>
<l n="210">ἀνθρώπων πέπνυσο· θεοὶ δʼ ὤπαζον ὀϊζύν,</l>
<l>οἳ νῶϊν ἀγάσαντο παρʼ ἀλλήλοισι μένοντε</l>
<l>ἥβης ταρπῆναι καὶ γήραος οὐδὸν ἱκέσθαι.</l>
<l>αὐτὰρ μὴ νῦν μοι τόδε χώεο μηδὲ νεμέσσα,</l>
<l>οὕνεκά σʼ οὐ τὸ πρῶτον, ἐπεὶ ἴδον, ὧδʼ ἀγάπησα.</l>
<l n="215">αἰεὶ γάρ μοι θυμὸς ἐνὶ στήθεσσι φίλοισιν</l>
<l>ἐρρίγει μή τίς με βροτῶν ἀπάφοιτο ἔπεσσιν</l>
<l>ἐλθών· πολλοὶ γὰρ κακὰ κέρδεα βουλεύουσιν.</l>
<l>οὐδέ κεν Ἀργείη Ἑλένη, Διὸς ἐκγεγαυῖα,</l>
<l>ἀνδρὶ παρʼ ἀλλοδαπῷ ἐμίγη φιλότητι καὶ εὐνῇ,</l>
<l n="220">εἰ ᾔδη ὅ μιν αὖτις ἀρήϊοι υἷες Ἀχαιῶν</l>
<l>ἀξέμεναι οἶκόνδε φίλην ἐς πατρίδʼ ἔμελλον.</l>
<l>τὴν δʼ ἦ τοι ῥέξαι θεὸς ὤρορεν ἔργον ἀεικές·</l>
<l>τὴν δʼ ἄτην οὐ πρόσθεν ἑῷ ἐγκάτθετο θυμῷ</l>
<l>λυγρήν, ἐξ ἧς πρῶτα καὶ ἡμέας ἵκετο πένθος.</l>
<l n="225">νῦν δʼ,  ἐπεὶ ἤδη σήματʼ ἀριφραδέα κατέλεξας</l>
<l>εὐνῆς ἡμετέρης, ἣν οὐ βροτὸς ἄλλος ὀπώπει,</l>
<l>ἀλλʼ οἶοι σύ τʼ ἐγώ τε καὶ ἀμφίπολος μία μούνη,</l>
<l>Ἀκτορίς, ἥν μοι δῶκε πατὴρ ἔτι δεῦρο κιούσῃ,</l>
<l>ἣ νῶϊν εἴρυτο θύρας πυκινοῦ θαλάμοιο,</l>
<l n="230">πείθεις δή μευ θυμόν,  ἀπηνέα περ μάλʼ ἐόντα.</l>
</q>
<milestone n="231" unit="card" ed="p"/>
<l>
<milestone unit="para" ed="P"/>ὣς φάτο, τῷ δʼ ἔτι μᾶλλον ὑφʼ ἵμερον ὦρσε γόοιο·</l>
<l>κλαῖε δʼ ἔχων ἄλοχον θυμαρέα, κεδνὰ ἰδυῖαν.</l>
<l>ὡς δʼ ὅτʼ ἂν ἀσπάσιος γῆ νηχομένοισι φανήῃ,</l>
<l>ὧν τε Ποσειδάων εὐεργέα νῆʼ ἐνὶ πόντῳ</l>
<l n="235">ῥαίσῃ,  ἐπειγομένην ἀνέμῳ καὶ κύματι πηγῷ·</l>
<l>παῦροι δʼ ἐξέφυγον πολιῆς ἁλὸς ἤπειρόνδε</l>
<l>νηχόμενοι, πολλὴ δὲ περὶ χροῒ τέτροφεν ἅλμη,</l>
<l>ἀσπάσιοι δʼ ἐπέβαν γαίης, κακότητα φυγόντες·</l>
<l>ὣς ἄρα τῇ ἀσπαστὸς ἔην πόσις εἰσοροώσῃ,</l>
<l n="240">δειρῆς δʼ οὔ πω πάμπαν ἀφίετο πήχεε λευκώ.</l>
<l>καί νύ κʼ ὀδυρομένοισι φάνη ῥοδοδάκτυλος Ἠώς,</l>
<l>εἰ μὴ ἄρʼ ἄλλʼ ἐνόησε θεὰ γλαυκῶπις Ἀθήνη.</l>
<l>νύκτα μὲν ἐν περάτῃ δολιχὴν σχέθεν, Ἠῶ δʼ αὖτε</l>
<l>ῥύσατʼ ἐπʼ Ὠκεανῷ χρυσόθρονον, οὐδʼ ἔα ἵππους</l>
<l n="245">ζεύγνυσθʼ ὠκύποδας,  φάος ἀνθρώποισι φέροντας,</l>
<l>Λάμπον καὶ Φαέθονθʼ, οἵ τʼ Ἠῶ πῶλοι ἄγουσι.</l>
<l>
<milestone unit="para" ed="P"/>καὶ τότʼ ἄρʼ ἣν ἄλοχον προσέφη πολύμητις Ὀδυσσεύς</l>
<q direct="unspecified">
<l>ὦ γύναι, οὐ γάρ πω πάντων ἐπὶ πείρατʼ ἀέθλων</l>
<l>ἤλθομεν, ἀλλʼ ἔτʼ ὄπισθεν ἀμέτρητος πόνος ἔσται,</l>
<l n="250">πολλὸς καὶ χαλεπός,  τὸν ἐμὲ χρὴ πάντα τελέσσαι.</l>
<l>ὣς γάρ μοι ψυχὴ μαντεύσατο Τειρεσίαο</l>
<l>ἤματι τῷ ὅτε δὴ κατέβην δόμον Ἄϊδος εἴσω,</l>
<l>νόστον ἑταίροισιν διζήμενος ἠδʼ ἐμοὶ αὐτῷ.</l>
<l>ἀλλʼ ἔρχευ, λέκτρονδʼ ἴομεν, γύναι, ὄφρα καὶ ἤδη</l>
<l n="255">ὕπνῳ ὕπο γλυκερῷ ταρπώμεθα κοιμηθέντε.</l>
</q>
<l>
<milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>εὐνὴ μὲν δή σοί γε τότʼ ἔσσεται ὁππότε θυμῷ</l>
<l>σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι</l>
<l>οἶκον ἐϋκτίμενον καὶ σὴν ἐς πατρίδα γαῖαν·</l>
<l n="260">ἀλλʼ ἐπεὶ ἐφράσθης καί τοι θεὸς ἔμβαλε θυμῷ,</l>
<l>εἴπʼ ἄγε μοι τὸν ἄεθλον, ἐπεὶ καὶ ὄπισθεν, ὀΐω,</l>
<l>πεύσομαι, αὐτίκα δʼ ἐστὶ δαήμεναι οὔ τι χέρειον.</l>
</q>
<milestone n="263" unit="card" ed="p"/>
<l>
<milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>δαιμονίη, τί τʼ ἄρʼ αὖ με μάλʼ ὀτρύνουσα κελεύεις</l>
<l n="265">εἰπέμεν;  αὐτὰρ ἐγὼ μυθήσομαι οὐδʼ ἐπικεύσω.</l>
<l>οὐ μέν τοι θυμὸς κεχαρήσεται· οὐδὲ γὰρ αὐτὸς</l>
<l>χαίρω, ἐπεὶ μάλα πολλὰ βροτῶν ἐπὶ ἄστεʼ ἄνωγεν</l>
<l>ἐλθεῖν, ἐν χείρεσσιν ἔχοντʼ εὐῆρες ἐρετμόν,</l>
<l>εἰς ὅ κε τοὺς ἀφίκωμαι οἳ οὐκ ἴσασι θάλασσαν</l>
<l n="270">ἀνέρες,  οὐδέ θʼ ἅλεσσι μεμιγμένον εἶδαρ ἔδουσιν·</l>
<l>οὐδʼ ἄρα τοί γʼ ἴσασι νέας φοινικοπαρῄους,</l>
<l>οὐδʼ εὐήρεʼ ἐρετμά, τά τε πτερὰ νηυσὶ πέλονται.</l>
<l>σῆμα δέ μοι τόδʼ ἔειπεν ἀριφραδές, οὐδέ σε κεύσω·</l>
<l>ὁππότε κεν δή μοι ξυμβλήμενος ἄλλος ὁδίτης</l>
<l n="275">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</l>
<l>καὶ τότε μʼ ἐν γαίῃ πήξαντʼ ἐκέλευεν ἐρετμόν,</l>
<l>ἔρξανθʼ ἱερὰ καλὰ Ποσειδάωνι ἄνακτι,</l>
<l>ἀρνειὸν ταῦρόν τε συῶν τʼ ἐπιβήτορα κάπρον,</l>
<l>οἴκαδʼ ἀποστείχειν, ἔρδειν θʼ ἱερὰς ἑκατόμβας</l>
<l n="280">ἀθανάτοισι θεοῖσι,  τοὶ οὐρανὸν εὐρὺν ἔχουσι,</l>
<l>πᾶσι μάλʼ ἑξείης· θάνατος δέ μοι ἐξ ἁλὸς αὐτῷ</l>
<l>ἀβληχρὸς μάλα τοῖος ἐλεύσεται, ὅς κέ με πέφνῃ</l>
<l>γήρας ὕπο λιπαρῷ ἀρημένον· ἀμφὶ δὲ λαοὶ</l>
<l>ὄλβιοι ἔσσονται· τὰ δέ μοι φάτο πάντα τελεῖσθαι.</l>
</q>
<l n="285">τὸν δʼ αὖτε προσέειπε περίφρων Πηνελόπεια·</l>
<q direct="unspecified">
<l>εἰ μὲν δὴ γῆράς γε θεοὶ τελέουσιν ἄρειον,</l>
<l>ἐλπωρή τοι ἔπειτα κακῶν ὑπάλυξιν ἔσεσθαι.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
<l>τόφρα δʼ ἄρʼ Εὐρυνόμη τε ἰδὲ τροφὸς ἔντυον εὐνὴν</l>
<l n="290">ἐσθῆτος μαλακῆς,  δαΐδων ὕπο λαμπομενάων.</l>
<l>αὐτὰρ ἐπεὶ στόρεσαν πυκινὸν λέχος ἐγκονέουσαι,</l>
<l>γρηῢς μὲν κείουσα πάλιν οἶκόνδε βεβήκει,</l>
<l>τοῖσιν δʼ Εὐρυνόμη θαλαμηπόλος ἡγεμόνευεν</l>
<l>ἐρχομένοισι λέχοσδε, δάος μετὰ χερσὶν ἔχουσα·</l>
<l n="295">ἐς θάλαμον δʼ ἀγαγοῦσα πάλιν κίεν.  οἱ μὲν ἔπειτα</l>
<l>ἀσπάσιοι λέκτροιο παλαιοῦ θεσμὸν ἵκοντο·</l>
<l>αὐτὰρ Τηλέμαχος καὶ βουκόλος ἠδὲ συβώτης</l>
<l>παῦσαν ἄρʼ ὀρχηθμοῖο πόδας, παῦσαν δὲ γυναῖκας,</l>
<l>αὐτοὶ δʼ εὐνάζοντο κατὰ μέγαρα σκιόεντα.</l>
<l n="300">
<milestone unit="para" ed="P"/>τὼ δʼ ἐπεὶ οὖν φιλότητος ἐταρπήτην ἐρατεινῆς,</l>
<l>τερπέσθην μύθοισι, πρὸς ἀλλήλους ἐνέποντε,</l>
<l>ἡ μὲν ὅσʼ ἐν μεγάροισιν ἀνέσχετο δῖα γυναικῶν,</l>
<l>ἀνδρῶν μνηστήρων ἐσορῶσʼ ἀΐδηλον ὅμιλον,</l>
<l>οἳ ἕθεν εἵνεκα πολλά, βόας καὶ ἴφια μῆλα,</l>
<l n="305">ἔσφαζον,  πολλὸς δὲ πίθων ἠφύσσετο οἶνος·</l>
<l>αὐτὰρ ὁ διογενὴς Ὀδυσεὺς ὅσα κήδεʼ ἔθηκεν</l>
<l>ἀνθρώποις ὅσα τʼ αὐτὸς ὀϊζύσας ἐμόγησε,</l>
<l>πάντʼ ἔλεγʼ· ἡ δʼ ἄρʼ ἐτέρπετʼ ἀκούουσʼ, οὐδέ οἱ ὕπνος</l>
<l>πῖπτεν ἐπὶ βλεφάροισι πάρος καταλέξαι ἅπαντα.</l>
<milestone n="310" unit="card" ed="p"/>
<l n="310">
<milestone unit="para" ed="P"/>ἤρξατο δʼ ὡς πρῶτον Κίκονας δάμασʼ, αὐτὰρ ἔπειτα</l>
<l>ἦλθʼ ἐς Λωτοφάγων ἀνδρῶν πίειραν ἄρουραν·</l>
<l>ἠδʼ ὅσα Κύκλωψ ἔρξε, καὶ ὡς ἀπετίσατο ποινὴν</l>
<l>ἰφθίμων ἑτάρων, οὓς ἤσθιεν οὐδʼ ἐλέαιρεν·</l>
<l>ἠδʼ ὡς Αἴολον ἵκεθʼ, ὅ μιν πρόφρων ὑπέδεκτο</l>
<l n="315">καὶ πέμπʼ,  οὐδέ πω αἶσα φίλην ἐς πατρίδʼ ἱκέσθαι</l>
<l>ἤην, ἀλλά μιν αὖτις ἀναρπάξασα θύελλα</l>
<l>πόντον ἐπʼ ἰχθυόεντα φέρεν βαρέα στενάχοντα·</l>
<l>ἠδʼ ὡς Τηλέπυλον Λαιστρυγονίην ἀφίκανεν,</l>
<l>οἳ νῆάς τʼ ὄλεσαν καὶ ἐϋκνήμιδας ἑταίρους</l>
<l n="320">πάντας· Ὀδυσσεὺς δʼ οἶος ὑπέκφυγε νηῒ μελαίνῃ·</l>
<l>καὶ Κίρκης κατέλεξε δόλον πολυμηχανίην τε,</l>
<l>ἠδʼ ὡς εἰς Ἀΐδεω δόμον ἤλυθεν εὐρώεντα,</l>
<l>ψυχῇ χρησόμενος Θηβαίου Τειρεσίαο,</l>
<l>νηῒ πολυκλήϊδι, καὶ εἴσιδε πάντας ἑταίρους</l>
<l n="325">μητέρα θʼ,  ἥ μιν ἔτικτε καὶ ἔτρεφε τυτθὸν ἐόντα·</l>
<l>ἠδʼ ὡς Σειρήνων ἁδινάων φθόγγον ἄκουσεν,</l>
<l>ὥς θʼ ἵκετο Πλαγκτὰς πέτρας δεινήν τε Χάρυβδιν</l>
<l>Σκύλλην θʼ, ἣν οὔ πώ ποτʼ ἀκήριοι ἄνδρες ἄλυξαν·</l>
<l>ἠδʼ ὡς Ἠελίοιο βόας κατέπεφνον ἑταῖροι·</l>
<l n="330">ἠδʼ ὡς νῆα θοὴν ἔβαλε ψολόεντι κεραυνῷ</l>
<l>Ζεὺς ὑψιβρεμέτης, ἀπὸ δʼ ἔφθιθεν ἐσθλοὶ ἑταῖροι</l>
<l>πάντες ὁμῶς, αὐτὸς δὲ κακὰς ὑπὸ κῆρας ἄλυξεν·</l>
<l>ὥς θʼ ἵκετʼ Ὠγυγίην νῆσον νύμφην τε Καλυψώ,</l>
<l>ἣ δή μιν κατέρυκε, λιλαιομένη πόσιν εἶναι,</l>
<l n="335">ἐν σπέσσι γλαφυροῖσι,  καὶ ἔτρεφεν ἠδὲ ἔφασκε</l>
<l>θήσειν ἀθάνατον καὶ ἀγήραον ἤματα πάντα·</l>
<l>ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν·</l>
<l>ἠδʼ ὡς ἐς Φαίηκας ἀφίκετο πολλὰ μογήσας,</l>
<l>οἳ δή μιν περὶ κῆρι θεὸν ὣς τιμήσαντο</l>
<l n="340">καὶ πέμψαν σὺν νηῒ φίλην ἐς πατρίδα γαῖαν,</l>
<l>χαλκόν τε χρυσόν τε ἅλις ἐσθῆτά τε δόντες.</l>
<l>τοῦτʼ ἄρα δεύτατον εἶπεν ἔπος, ὅτε οἱ γλυκὺς ὕπνος</l>
<l>λυσιμελὴς ἐπόρουσε, λύων μελεδήματα θυμοῦ.</l>
<milestone n="344" unit="card" ed="p"/>
<l>
<milestone unit="para" ed="P"/>ἡ δʼ αὖτʼ ἄλλʼ ἐνόησε θεὰ γλαυκῶπις Ἀθήνη·</l>
<l n="345">ὁππότε δή ῥʼ Ὀδυσῆα ἐέλπετο ὃν κατὰ θυμὸν</l>
<l>εὐνῆς ἧς ἀλόχου ταρπήμεναι ἠδὲ καὶ ὕπνου,</l>
<l>αὐτίκʼ ἀπʼ Ὠκεανοῦ χρυσόθρονον ἠριγένειαν</l>
<l>ὦρσεν, ἵνʼ ἀνθρώποισι φόως φέροι· ὦρτο δʼ Ὀδυσσεὺς</l>
<l>εὐνῆς ἐκ μαλακῆς, ἀλόχῳ δʼ ἐπὶ μῦθον ἔτελλεν·</l>
<q direct="unspecified">
<l n="350">
<milestone unit="para" ed="P"/>ὦ γύναι,  ἤδη μὲν πολέων κεκορήμεθʼ ἀέθλων</l>
<l>ἀμφοτέρω, σὺ μὲν ἐνθάδʼ ἐμὸν πολυκηδέα νόστον</l>
<l>κλαίουσʼ. αὐτὰρ ἐμὲ Ζεὺς ἄλγεσι καὶ θεοὶ ἄλλοι</l>
<l>ἱέμενον πεδάασκον ἐμῆς ἀπὸ πατρίδος αἴης·</l>
<l>νῦν δʼ ἐπεὶ ἀμφοτέρω πολυήρατον ἱκόμεθʼ εὐνήν,</l>
<l n="355">κτήματα μὲν τά μοι ἔστι,  κομιζέμεν ἐν μεγάροισι,</l>
<l>μῆλα δʼ ἅ μοι μνηστῆρες ὑπερφίαλοι κατέκειραν,</l>
<l>πολλὰ μὲν αὐτὸς ἐγὼ ληΐσσομαι, ἄλλα δʼ Ἀχαιοὶ</l>
<l>δώσουσʼ, εἰς ὅ κε πάντας ἐνιπλήσωσιν ἐπαύλους.</l>
<l>ἀλλʼ ἦ τοι μὲν ἐγὼ πολυδένδρεον ἀγρὸν ἔπειμι,</l>
<l n="360">ὀψόμενος πατέρʼ ἐσθλόν,  ὅ μοι πυκινῶς ἀκάχηται·</l>
<l>σοὶ δέ, γύναι, τάδʼ ἐπιτέλλω, πινυτῇ περ ἐούσῃ·</l>
<l>αὐτίκα γὰρ φάτις εἶσιν ἅμʼ ἠελίῳ ἀνιόντι</l>
<l>ἀνδρῶν μνηστήρων, οὓς ἔκτανον ἐν μεγάροισιν·</l>
<l>εἰς ὑπερῷʼ ἀναβᾶσα σὺν ἀμφιπόλοισι γυναιξὶν</l>
<l n="365">ἧσθαι,  μηδέ τινα προτιόσσεο μηδʼ ἐρέεινε.</l>
</q>
<l>
<milestone unit="para" ed="P"/>ἦ ῥα καὶ ἀμφʼ ὤμοισιν ἐδύσετο τεύχεα καλά,</l>
<l>ὦρσε δὲ Τηλέμαχον καὶ βουκόλον ἠδὲ συβώτην,</l>
<l>πάντας δʼ ἔντεʼ ἄνωγεν ἀρήϊα χερσὶν ἑλέσθαι.</l>
<l>οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,</l>
<l n="370">ὤϊξαν δὲ θύρας,  ἐκ δʼ ἤϊον· ἦρχε δʼ Ὀδυσσεύς.</l>
<l>ἤδη μὲν φάος ἦεν ἐπὶ χθόνα, τοὺς δʼ ἄρʼ Ἀθήνη</l>
<l>νυκτὶ κατακρύψασα θοῶς ἐξῆγε πόληος.</l>
</div1>
<div1 n="24" type="Book">
<milestone n="1" unit="card" ed="p"/>
<l>Ἑρμῆς δὲ ψυχὰς Κυλλήνιος ἐξεκαλεῖτο</l>
<l>ἀνδρῶν μνηστήρων· ἔχε δὲ ῥάβδον μετὰ χερσὶν</l>
<l>καλὴν χρυσείην, τῇ τʼ ἀνδρῶν ὄμματα θέλγει</l>
<l>ὧν ἐθέλει, τοὺς δʼ αὖτε καὶ ὑπνώοντας ἐγείρει·</l>
<l n="5">τῇ ῥʼ ἄγε κινήσας,  ταὶ δὲ τρίζουσαι ἕποντο.</l>
<l>ὡς δʼ ὅτε νυκτερίδες μυχῷ ἄντρου θεσπεσίοιο</l>
<l>τρίζουσαι ποτέονται, ἐπεί κέ τις ἀποπέσῃσιν</l>
<l>ὁρμαθοῦ ἐκ πέτρης, ἀνά τʼ ἀλλήλῃσιν ἔχονται,</l>
<l>ὣς αἱ τετριγυῖαι ἅμʼ ἤϊσαν· ἦρχε δʼ ἄρα σφιν</l>
<l n="10">Ἑρμείας ἀκάκητα κατʼ εὐρώεντα κέλευθα.</l>
<l>πὰρ δʼ ἴσαν Ὠκεανοῦ τε ῥοὰς καὶ Λευκάδα πέτρην,</l>
<l>ἠδὲ παρʼ Ἠελίοιο πύλας καὶ δῆμον ὀνείρων</l>
<l>ἤϊσαν· αἶψα δʼ ἵκοντο κατʼ ἀσφοδελὸν λειμῶνα,</l>
<l>ἔνθα τε ναίουσι ψυχαί, εἴδωλα καμόντων.</l>
<l n="15">εὗρον δὲ ψυχὴν Πηληϊάδεω Ἀχιλῆος</l>
<l>καὶ Πατροκλῆος καὶ ἀμύμονος Ἀντιλόχοιο</l>
<l>Αἴαντός θʼ, ὃς ἄριστος ἔην εἶδός τε δέμας τε</l>
<l>τῶν ἄλλων Δαναῶν μετʼ ἀμύμονα Πηλεΐδαο</l>
<l>
<milestone unit="para" ed="P"/>ὣς οἱ μὲν περὶ κεῖνον ὁμίλεον· ἀγχίμολον δὲ</l>
<l n="20">ἤλυθʼ ἔπι ψυχὴ Ἀγαμέμνονος Ἀτρεΐδαο</l>
<l>ἀχνυμένη· περὶ δʼ ἄλλαι ἀγηγέραθʼ, ὅσσαι ἅμʼ αὐτῷ</l>
<l>οἴκῳ ἐν Αἰγίσθοιο θάνον καὶ πότμον ἐπέσπον.</l>
<l>τὸν προτέρη ψυχὴ προσεφώνεε Πηλεΐωνος·</l>
<q direct="unspecified">
<l>
<milestone unit="para" ed="P"/>Ἀτρεΐδη, περὶ μέν σʼ ἔφαμεν Διὶ τερπικεραύνῳ</l>
<l n="25">ἀνδρῶν ἡρώων φίλον ἔμμεναι ἤματα πάντα,</l>
<l>οὕνεκα πολλοῖσίν τε καὶ ἰφθίμοισιν ἄνασσες</l>
<l>δήμῳ ἔνι Τρώων, ὅθι πάσχομεν ἄλγεʼ Ἀχαιοί.</l>
<l>ἦ τʼ ἄρα καὶ σοὶ πρῶϊ παραστήσεσθαι ἔμελλεν</l>
<l>μοῖρʼ ὀλοή, τὴν οὔ τις ἀλεύεται ὅς κε γένηται.</l>
<l n="30">ὡς ὄφελες τιμῆς ἀπονήμενος,  ἧς περ ἄνασσες,</l>
<l>δήμῳ ἔνι Τρώων θάνατον καὶ πότμον ἐπισπεῖν·</l>
<l>τῷ κέν τοι τύμβον μὲν ἐποίησαν Παναχαιοί,</l>
<l>ἠδέ κε καὶ σῷ παιδὶ μέγα κλέος ἤραʼ ὀπίσσω·</l>
<l>νῦν δʼ ἄρα σʼ οἰκτίστῳ θανάτῳ εἵμαρτο ἁλῶναι.</l>
</q>
<milestone n="35" unit="card" ed="p"/>
<l n="35">τὸν δʼ αὖτε ψυχὴ προσεφώνεεν Ἀτρείδαο·</l>
<q direct="unspecified">
<l>ὄλβιε Πηλέος υἱέ, θεοῖς ἐπιείκελʼ Ἀχιλλεῦ,</l>
<l>ὃς θάνες ἐν Τροίῃ ἑκὰς Ἄργεος· ἀμφὶ δέ σʼ ἄλλοι</l>
<l>κτείνοντο Τρώων καὶ Ἀχαιῶν υἷες ἄριστοι,</l>
<l>μαρνάμενοι περὶ σεῖο· σὺ δʼ ἐν στροφάλιγγι κονίης</l>
<l n="40">κεῖσο μέγας μεγαλωστί,  λελασμένος ἱπποσυνάων.</l>
<l>ἡμεῖς δὲ πρόπαν ἦμαρ ἐμαρνάμεθʼ· οὐδέ κε πάμπαν</l>
<l>παυσάμεθα πτολέμου, εἰ μὴ Ζεὺς λαίλαπι παῦσεν.</l>
<l>αὐτὰρ ἐπεί σʼ ἐπὶ νῆας ἐνείκαμεν ἐκ πολέμοιο,</l>
<l>κάτθεμεν ἐν λεχέεσσι, καθήραντες χρόα καλὸν</l>
<l n="45">ὕδατί τε λιαρῷ καὶ ἀλείφατι· πολλὰ δέ σʼ ἀμφὶ</l>
<l>δάκρυα θερμὰ χέον Δαναοὶ κείροντό τε χαίτας.</l>
<l>μήτηρ δʼ ἐξ ἁλὸς ἦλθε σὺν ἀθανάτῃς ἁλίῃσιν</l>
<l>ἀγγελίης ἀΐουσα· βοὴ δʼ ἐπὶ πόντον ὀρώρει</l>
<l>θεσπεσίη, ὑπὸ δὲ τρόμος ἔλλαβε πάντας Ἀχαιούς·</l>
<l n="50">καί νύ κʼ ἀναΐξαντες ἔβαν κοίλας ἐπὶ νῆας,</l>
<l>εἰ μὴ ἀνὴρ κατέρυκε παλαιά τε πολλά τε εἰδώς,</l>
<l>Νέστωρ, οὗ καὶ πρόσθεν ἀρίστη φαίνετο βουλή·</l>
<l>ὅ σφιν ἐϋφρονέων ἀγορήσατο καὶ μετέειπεν·</l>
<q direct="unspecified">
<l>
<milestone unit="para" ed="P"/>ἴσχεσθʼ, Ἀργεῖοι, μὴ φεύγετε, κοῦροι Ἀχαιῶν·</l>
<l n="55">μήτηρ ἐξ ἁλὸς ἥδε σὺν ἀθανάτῃς ἁλίῃσιν</l>
<l>ἔρχεται, οὗ παιδὸς τεθνηότος ἀντιόωσα.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἔσχοντο φόβου μεγάθυμοι Ἀχαιοί·</l>
<l>ἀμφὶ δέ σʼ ἔστησαν κοῦραι ἁλίοιο γέροντος</l>
<l>οἴκτρʼ ὀλοφυρόμεναι, περὶ δʼ ἄμβροτα εἵματα ἕσσαν.</l>
<l n="60">Μοῦσαι δʼ ἐννέα πᾶσαι ἀμειβόμεναι ὀπὶ καλῇ</l>
<l>θρήνεον· ἔνθα κεν οὔ τινʼ ἀδάκρυτόν γʼ ἐνόησας</l>
<l>Ἀργείων· τοῖον γὰρ ὑπώρορε Μοῦσα λίγεια.</l>
<l>ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ</l>
<l>κλαίομεν ἀθάνατοί τε θεοὶ θνητοί τʼ ἄνθρωποι·</l>
<l n="65">ὀκτωκαιδεκάτῃ δʼ ἔδομεν πυρί,  πολλὰ δέ σʼ ἀμφὶ</l>
<l>μῆλα κατεκτάνομεν μάλα πίονα καὶ ἕλικας βοῦς.</l>
<l>καίεο δʼ ἔν τʼ ἐσθῆτι θεῶν καὶ ἀλείφατι πολλῷ</l>
<l>καὶ μέλιτι γλυκερῷ· πολλοὶ δʼ ἥρωες Ἀχαιοὶ</l>
<l>τεύχεσιν ἐρρώσαντο πυρὴν πέρι καιομένοιο,</l>
<l n="70">πεζοί θʼ ἱππῆές τε· πολὺς δʼ ὀρυμαγδὸς ὀρώρει</l>
<l>αὐτὰρ ἐπεὶ δή σε φλὸξ ἤνυσεν Ἡφαίστοιο,</l>
<l>ἠῶθεν δή τοι λέγομεν λεύκʼ ὀστέʼ, Ἀχιλλεῦ,</l>
<l>οἴνῳ ἐν ἀκρήτῳ καὶ ἀλείφατι· δῶκε δὲ μήτηρ</l>
<l>χρύσεον ἀμφιφορῆα· Διωνύσοιο δὲ δῶρον</l>
<l n="75">φάσκʼ ἔμεναι,  ἔργον δὲ περικλυτοῦ Ἡφαίστοιο.</l>
<l>ἐν τῷ τοι κεῖται λεύκʼ ὀστέα, φαίδιμʼ Ἀχιλλεῦ,</l>
<l>μίγδα δὲ Πατρόκλοιο Μενοιτιάδαο θανόντος,</l>
<l>χωρὶς δʼ Ἀντιλόχοιο, τὸν ἔξοχα τῖες ἁπάντων</l>
<l>τῶν ἄλλων ἑτάρων, μετὰ Πάτροκλόν γε θανόντα.</l>
<l n="80">ἀμφʼ αὐτοῖσι δʼ ἔπειτα μέγαν καὶ ἀμύμονα τύμβον</l>
<l>χεύαμεν Ἀργείων ἱερὸς στρατὸς αἰχμητάων</l>
<l>ἀκτῇ ἔπι προὐχούσῃ, ἐπὶ πλατεῖ Ἑλλησπόντῳ,</l>
<l>ὥς κεν τηλεφανὴς ἐκ ποντόφιν ἀνδράσιν εἴη</l>
<l>τοῖς οἳ νῦν γεγάασι καὶ οἳ μετόπισθεν ἔσονται.</l>
<milestone n="85" unit="card" ed="p"/>
<l n="85">μήτηρ δʼ αἰτήσασα θεοὺς περικαλλέʼ ἄεθλα</l>
<l>θῆκε μέσῳ ἐν ἀγῶνι ἀριστήεσσιν Ἀχαιῶν.</l>
<l>ἤδη μὲν πολέων τάφῳ ἀνδρῶν ἀντεβόλησας</l>
<l>ἡρώων, ὅτε κέν ποτʼ ἀποφθιμένου βασιλῆος</l>
<l>ζώννυνταί τε νέοι καὶ ἐπεντύνονται ἄεθλα·</l>
<l n="90">ἀλλά κε κεῖνα μάλιστα ἰδὼν θηήσαο θυμῷ,</l>
<l>οἷʼ ἐπὶ σοὶ κατέθηκε θεὰ περικαλλέʼ ἄεθλα,</l>
<l>ἀργυρόπεζα Θέτις· μάλα γὰρ φίλος ἦσθα θεοῖσιν.</l>
<l>ὣς σὺ μὲν οὐδὲ θανὼν ὄνομʼ ὤλεσας, ἀλλά τοι αἰεὶ</l>
<l>πάντας ἐπʼ ἀνθρώπους κλέος ἔσσεται ἐσθλόν, Ἀχιλλεῦ,</l>
<l n="95">αὐτὰρ ἐμοὶ τί τόδʼ ἦδος,  ἐπεὶ πόλεμον τολύπευσα;</l>
<l>ἐν νόστῳ γάρ μοι Ζεὺς μήσατο λυγρὸν ὄλεθρον</l>
<l>Αἰγίσθου ὑπὸ χερσὶ καὶ οὐλομένης ἀλόχοιο.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>ἀγχίμολον δέ σφʼ ἦλθε διάκτορος ἀργεϊφόντης,</l>
<l n="100">ψυχὰς μνηστήρων κατάγων Ὀδυσῆϊ δαμέντων,</l>
<l>τὼ δʼ ἄρα θαμβήσαντʼ ἰθὺς κίον, ὡς ἐσιδέσθην.</l>
<l>ἔγνω δὲ ψυχὴ Ἀγαμέμνονος Ἀτρεΐδαο</l>
<l>παῖδα φίλον Μελανῆος, ἀγακλυτὸν Ἀμφιμέδοντα·</l>
<l>ξεῖνος γάρ οἱ ἔην Ἰθάκῃ ἔνι οἰκία ναίων.</l>
<l n="105">τὸν προτέρη ψυχὴ προσεφώνεεν Ἀτρεΐδαο·</l>
<q direct="unspecified">
<l>
<milestone unit="para" ed="P"/>Ἀμφίμεδον, τί παθόντες ἐρεμνὴν γαῖαν ἔδυτε</l>
<l>πάντες κεκριμένοι καὶ ὁμήλικες; οὐδέ κεν ἄλλως</l>
<l>κρινάμενος λέξαιτο κατὰ πτόλιν ἄνδρας ἀρίστους.</l>
<l>ἦ ὔμμʼ ἐν νήεσσι Ποσειδάων ἐδάμασσεν,</l>
<l n="110">ὄρσας ἀργαλέους ἀνέμους καὶ κύματα μακρά;</l>
<l>ἦ που ἀνάρσιοι ἄνδρες ἐδηλήσαντʼ ἐπὶ χέρσου</l>
<l>βοῦς περιταμνομένους ἠδʼ οἰῶν πώεα καλά,</l>
<l>ἠὲ περὶ πτόλιος μαχεούμενοι ἠδὲ γυναικῶν;</l>
<l>εἰπέ μοι εἰρομένῳ· ξεῖνος δέ τοι εὔχομαι εἶναι.</l>
<l n="115">ἦ οὐ μέμνῃ ὅτε κεῖσε κατήλυθον ὑμέτερον δῶ,</l>
<l>ὀτρυνέων Ὀδυσῆα σὺν ἀντιθέῳ Μενελάῳ</l>
<l>Ἴλιον εἰς ἅμʼ ἕπεσθαι ἐϋσσέλμων ἐπὶ νηῶν;</l>
<l>μηνὶ δʼ ἄρʼ οὔλῳ πάντα περήσαμεν εὐρέα πόντον,</l>
<l>σπουδῇ παρπεπιθόντες Ὀδυσσῆα πτολίπορθον.</l>
</q>
<l n="120">τὸν δʼ αὖτε ψυχὴ προσεφώνεεν Ἀμφιμέδοντος·</l>
<q direct="unspecified">
<l>Ἀτρεΐδη κύδιστε, ἄναξ ἀνδρῶν Ἀγάμεμνον,</l>
<l>μέμνημαι τάδε πάντα, διοτρεφές, ὡς ἀγορεύεις·</l>
<l>σοὶ δʼ ἐγὼ εὖ μάλα πάντα καὶ ἀτρεκέως καταλέξω,</l>
<l>ἡμετέρου θανάτοιο κακὸν τέλος, οἷον ἐτύχθη.</l>
<l n="125">μνώμεθʼ Ὀδυσσῆος δὴν οἰχομένοιο δάμαρτα·</l>
<l>ἡ δʼ οὔτʼ ἠρνεῖτο στυγερὸν γάμον οὔτʼ ἐτελεύτα,</l>
<l>ἡμῖν φραζομένη θάνατον καὶ κῆρα μέλαιναν,</l>
<l>ἀλλὰ δόλον τόνδʼ ἄλλον ἐνὶ φρεσὶ μερμήριξε·</l>
<l>στησαμένη μέγαν ἱστὸν ἐνὶ μεγάροισιν ὕφαινε,</l>
<l n="130">λεπτὸν καὶ περίμετρον· ἄφαρ δʼ ἡμῖν μετέειπε·</l>
<q direct="unspecified">
<l>
<milestone unit="para" ed="P"/>κοῦροι ἐμοὶ μνηστῆρες, ἐπεὶ θάνε δῖος Ὀδυσσεύς,</l>
<l>μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος</l>
<l>ἐκτελέσω, μή μοι μεταμώνια νήματʼ ὄληται,</l>
<l>Λαέρτῃ ἥρωϊ ταφήϊον, εἰς ὅτε κέν μιν</l>
<l n="135">μοῖρʼ ὀλοὴ καθέλῃσι τανηλεγέος θανάτοιο,</l>
<l>μή τίς μοι κατὰ δῆμον Ἀχαιϊάδων νεμεσήσῃ,</l>
<l>αἴ κεν ἄτερ σπείρου κεῖται πολλὰ κτεατίσσας.</l>
</q>
<milestone n="138" unit="card" ed="p"/>
<l>
<milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.</l>
<l>ἔνθα καὶ ἠματίη μὲν ὑφαίνεσκεν μέγαν ἱστόν,</l>
<l n="140">νύκτας δʼ ἀλλύεσκεν,  ἐπεὶ δαΐδας παραθεῖτο.</l>
<l>ὣς τρίετες μὲν ἔληθε δόλῳ καὶ ἔπειθεν Ἀχαιούς·</l>
<l>ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,</l>
<l>μηνῶν φθινόντων, περὶ δʼ ἤματα πόλλʼ ἐτελέσθη,</l>
<l>καὶ τότε δή τις ἔειπε γυναικῶν, ἣ σάφα ᾔδη,</l>
<l n="145">καὶ τήν γʼ ἀλλύουσαν ἐφεύρομεν ἀγλαὸν ἱστόν.</l>
<l>ὣς τὸ μὲν ἐξετέλεσσε καὶ οὐκ ἐθέλουσʼ, ὑπʼ ἀνάγκης.</l>
<l>
<milestone unit="para" ed="P"/>εὖθʼ ἡ φᾶρος ἔδειξεν, ὑφήνασα μέγαν ἱστόν,</l>
<l>πλύνασʼ, ἠελίῳ ἐναλίγκιον ἠὲ σελήνῃ,</l>
<l>καὶ τότε δή ῥʼ Ὀδυσῆα κακός ποθεν ἤγαγε δαίμων</l>
<l n="150">ἀγροῦ ἐπʼ ἐσχατιήν,  ὅθι δώματα ναῖε συβώτης.</l>
<l>ἔνθʼ ἦλθεν φίλος υἱὸς Ὀδυσσῆος θείοιο,</l>
<l>ἐκ Πύλου ἠμαθόεντος ἰὼν σὺν νηῒ μελαίνῃ·</l>
<l>τὼ δὲ μνηστῆρσιν θάνατον κακὸν ἀρτύναντε</l>
<l>ἵκοντο προτὶ ἄστυ περικλυτόν, ἦ τοι Ὀδυσσεὺς</l>
<l n="155">ὕστερος,  αὐτὰρ Τηλέμαχος πρόσθʼ ἡγεμόνευε.</l>
<l>τὸν δὲ συβώτης ἦγε κακὰ χροῒ εἵματʼ ἔχοντα,</l>
<l>πτωχῷ λευγαλέῳ ἐναλίγκιον ἠδὲ γέροντι</l>
<l>σκηπτόμενον· τὰ δὲ λυγρὰ περὶ χροῒ εἵματα ἕστο·</l>
<l>οὐδέ τις ἡμείων δύνατο γνῶναι τὸν ἐόντα</l>
<l n="160">ἐξαπίνης προφανέντʼ,  οὐδʼ οἳ προγενέστεροι ἦσαν,</l>
<l>ἀλλʼ ἔπεσίν τε κακοῖσιν ἐνίσσομεν ἠδὲ βολῇσιν.</l>
<l>αὐτὰρ ὁ τῆος ἐτόλμα ἐνὶ μεγάροισιν ἑοῖσι</l>
<l>βαλλόμενος καὶ ἐνισσόμενος τετληότι θυμῷ·</l>
<l>ἀλλʼ ὅτε δή μιν ἔγειρε Διὸς νοός αἰγιόχοιο,</l>
<l n="165">σὺν μὲν Τηλεμάχῳ περικαλλέα τεύχεʼ ἀείρας</l>
<l>ἐς θάλαμον κατέθηκε καὶ ἐκλήϊσεν ὀχῆας,</l>
<l>αὐτὰρ ὁ ἣν ἄλοχον πολυκερδείῃσιν ἄνωγε</l>
<l>τόξον μνηστήρεσσι θέμεν πολιόν τε σίδηρον,</l>
<l>ἡμῖν αἰνομόροισιν ἀέθλια καὶ φόνου ἀρχήν.</l>
<l n="170">οὐδέ τις ἡμείων δύνατο κρατεροῖο βιοῖο</l>
<l>νευρὴν ἐντανύσαι, πολλὸν δʼ ἐπιδευέες ἦμεν.</l>
<l>ἀλλʼ ὅτε χεῖρας ἵκανεν Ὀδυσσῆος μέγα τόξον,</l>
<l>ἔνθʼ ἡμεῖς μὲν πάντες ὁμοκλέομεν ἐπέεσσι</l>
<l>τόξον μὴ δόμεναι, μηδʼ εἰ μάλα πολλʼ ἀγορεύοι·</l>
<l n="175">Τηλέμαχος δέ μιν οἶος ἐποτρύνων ἐκέλευσεν.</l>
<l>αὐτὰρ ὁ δέξατο χειρὶ πολύτλας δῖος Ὀδυσσεύς,</l>
<l>ῥηϊδίως δʼ ἐτάνυσσε βιόν, διὰ δʼ ἧκε σιδήρου,</l>
<l>στῆ δʼ ἄρʼ ἐπʼ οὐδὸν ἰών, ταχέας δʼ ἐκχεύατʼ ὀϊστοὺς</l>
<l>δεινὸν παπταίνων, βάλε δʼ Ἀντίνοον βασιλῆα.</l>
<l n="180">αὐτὰρ ἔπειτʼ ἄλλοις ἐφίει βέλεα στονόεντα,</l>
<l>ἄντα τιτυσκόμενος· τοὶ δʼ ἀγχιστῖνοι ἔπιπτον.</l>
<l>γνωτὸν δʼ ἦν ὅ ῥά τίς σφι θεῶν ἐπιτάρροθος ἦεν·</l>
<l>αὐτίκα γὰρ κατὰ δώματʼ ἐπισπόμενοι μένεϊ σφῷ</l>
<l>κτεῖνον ἐπιστροφάδην, τῶν δὲ στόνος ὤρνυτʼ ἀεικὴς</l>
<l n="185">κράτων τυπτομένων,  δάπεδον δʼ ἅπαν αἵματι θῦεν.</l>
<l>ὣς ἡμεῖς, Ἀγάμεμνον, ἀπωλόμεθʼ, ὧν ἔτι καὶ νῦν</l>
<l>σώματʼ ἀκηδέα κεῖται ἐνὶ μεγάροις Ὀδυσῆος·</l>
<l>οὐ γάρ πω ἴσασι φίλοι κατὰ δώμαθʼ ἑκάστου,</l>
<l>οἵ κʼ ἀπονίψαντες μέλανα βρότον ἐξ ὠτειλέων</l>
<l n="190">κατθέμενοι γοάοιεν· ὃ γὰρ γέρας ἐστὶ θανόντων.</l>
</q>
<milestone n="191" unit="card" ed="p"/>
<l>
<milestone unit="para" ed="P"/>τὸν δʼ αὖτε ψυχὴ προσεφώνεεν Ἀτρεΐδαο·</l>
<q direct="unspecified">
<l>ὄλβιε Λαέρταο πάϊ, πολυμήχανʼ Ὀδυσσεῦ,</l>
<l>ἦ ἄρα σὺν μεγάλῃ ἀρετῇ ἐκτήσω ἄκοιτιν.</l>
<l>ὡς ἀγαθαὶ φρένες ἦσαν ἀμύμονι Πηνελοπείῃ,</l>
<l n="195">κούρῃ Ἰκαρίου· ὡς εὖ μέμνητʼ Ὀδυσῆος,</l>
<l>ἀνδρὸς κουριδίου· τῷ οἱ κλέος οὔ ποτʼ ὀλεῖται</l>
<l>ἧς ἀρετῆς, τεύξουσι δʼ ἐπιχθονίοισιν ἀοιδὴν</l>
<l>ἀθάνατοι χαρίεσσαν ἐχέφρονι Πηνελοπείῃ,</l>
<l>οὐχ ὡς Τυνδαρέου κούρη κακὰ μήσατο ἔργα,</l>
<l n="200">κουρίδιον κτείνασα πόσιν,  στυγερὴ δέ τʼ ἀοιδὴ</l>
<l>ἔσσετʼ ἐπʼ ἀνθρώπους, χαλεπὴν δέ τε φῆμιν ὀπάσσει</l>
<l>θηλυτέρῃσι γυναιξί, καὶ ἥ κʼ εὐεργὸς ἔῃσιν.</l>
</q>
<l>
<milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
<l>ἑσταότʼ εἰν Ἀΐδαο δόμοις, ὑπὸ κεύθεσι γαίης·</l>
<l n="205">
<milestone unit="para" ed="P"/>οἱ δʼ ἐπεὶ ἐκ πόλιος κατέβαν, τάχα δʼ ἀγρὸν ἵκοντο</l>
<l>καλὸν Λαέρταο τετυγμένον,  ὅν ῥά ποτʼ αὐτὸς</l>
<l>Λαέρτης κτεάτισσεν, ἐπεὶ μάλα πόλλʼ ἐμόγησεν.</l>
<l>ἔνθα οἱ οἶκος ἔην, περὶ δὲ κλίσιον θέε πάντη,</l>
<l>ἐν τῷ σιτέσκοντο καὶ ἵζανον ἠδὲ ἴαυον</l>
<l n="210">δμῶες ἀναγκαῖοι,  τοί οἱ φίλα ἐργάζοντο.</l>
<l>ἐν δὲ γυνὴ Σικελὴ γρηῢς πέλεν, ἥ ῥα γέροντα</l>
<l>ἐνδυκέως κομέεσκεν ἐπʼ ἀγροῦ, νόσφι πόληος.</l>
<l>ἔνθʼ Ὀδυσεὺς δμώεσσι καὶ υἱέϊ μῦθον ἔειπεν·</l>
<q direct="unspecified">
<l>
<milestone unit="para" ed="P"/>ὑμεῖς μὲν νῦν ἔλθετʼ ἐϋκτίμενον δόμον εἴσω,</l>
<l n="215">δεῖπνον δʼ αἶψα συῶν ἱερεύσατε ὅς τις ἄριστος·</l>
<l>αὐτὰρ ἐγὼ πατρὸς πειρήσομαι ἡμετέροιο,</l>
<l>αἴ κέ μʼ ἐπιγνώῃ καὶ φράσσεται ὀφθαλμοῖσιν,</l>
<l>ἦέ κεν ἀγνοιῇσι, πολὺν χρόνον ἀμφὶς ἐόντα.</l>
</q>
<l>
<milestone unit="para" ed="P"/>ὣς εἰπὼν δμώεσσιν ἀρήϊα τεύχεʼ ἔδωκεν.</l>
<l n="220">οἱ μὲν ἔπειτα δόμονδε θοῶς κίον,  αὐτὰρ Ὀδυσσεὺς</l>
<l>ἆσσον ἴεν πολυκάρπου ἀλωῆς πειρητίζων.</l>
<l>οὐδʼ εὗρεν Δολίον, μέγαν ὄρχατον ἐσκαταβαίνων,</l>
<l>οὐδέ τινα δμώων οὐδʼ υἱῶν· ἀλλʼ ἄρα τοί γε</l>
<l>αἱμασιὰς λέξοντες ἀλωῆς ἔμμεναι ἕρκος</l>
<l n="225">ᾤχοντʼ,  αὐτὰρ ὁ τοῖσι γέρων ὁδὸν ἡγεμόνευε.</l>
<l>τὸν δʼ οἶον πατέρʼ εὗρεν ἐϋκτιμένῃ ἐν ἀλωῇ,</l>
<l>λιστρεύοντα φυτόν· ῥυπόωντα δὲ ἕστο χιτῶνα</l>
<l>ῥαπτὸν ἀεικέλιον, περὶ δὲ κνήμῃσι βοείας</l>
<l>κνημῖδας ῥαπτὰς δέδετο, γραπτῦς ἀλεείνων,</l>
<l n="230">χειρῖδάς τʼ ἐπὶ χερσὶ βάτων ἕνεκʼ· αὐτὰρ ὕπερθεν</l>
<l>αἰγείην κυνέην κεφαλῇ ἔχε, πένθος ἀέξων.</l>
<milestone n="232" unit="card" ed="p"/>
<l>τὸν δʼ ὡς οὖν ἐνόησε πολύτλας δῖος Ὀδυσσεὺς</l>
<l>γήραϊ τειρόμενον, μέγα δὲ φρεσὶ πένθος ἔχοντα,</l>
<l>στὰς ἄρʼ ὑπὸ βλωθρὴν ὄγχνην κατὰ δάκρυον εἶβε.</l>
<l n="235">μερμήριξε δʼ ἔπειτα κατὰ φρένα καὶ κατὰ θυμὸν</l>
<l>κύσσαι καὶ περιφῦναι ἑὸν πατέρʼ, ἠδὲ ἕκαστα</l>
<l>εἰπεῖν, ὡς ἔλθοι καὶ ἵκοιτʼ ἐς πατρίδα γαῖαν,</l>
<l>ἦ πρῶτʼ ἐξερέοιτο ἕκαστά τε πειρήσαιτο.</l>
<l>ὧδε δέ οἱ φρονέοντι δοάσσατο κέρδιον εἶναι,</l>
<l n="240">πρῶτον κερτομίοις ἐπέεσσιν πειρηθῆναι.</l>
<l>τὰ φρονέων ἰθὺς κίεν αὐτοῦ δῖος Ὀδυσσεύς.</l>
<l>ἦ τοι ὁ μὲν κατέχων κεφαλὴν φυτὸν ἀμφελάχαινε·</l>
<l>τὸν δὲ παριστάμενος προσεφώνεε φαίδιμος υἱός·</l>
<q direct="unspecified">
<l>
<milestone unit="para" ed="P"/>ὦ γέρον, οὐκ ἀδαημονίη σʼ ἔχει ἀμφιπολεύειν</l>
<l n="245">ὄρχατον,  ἀλλʼ εὖ τοι κομιδὴ ἔχει, οὐδέ τι πάμπαν,</l>
<l>οὐ φυτόν, οὐ συκέη, οὐκ ἄμπελος, οὐ μὲν ἐλαίη,</l>
<l>οὐκ ὄγχνη, οὐ πρασιή τοι ἄνευ κομιδῆς κατὰ κῆπον.</l>
<l>ἄλλο δέ τοι ἐρέω, σὺ δὲ μὴ χόλον ἔνθεο θυμῷ</l>
<l>αὐτόν σʼ οὐκ ἀγαθὴ κομιδὴ ἔχει, ἀλλʼ ἅμα γῆρας</l>
<l n="250">λυγρὸν ἔχεις αὐχμεῖς τε κακῶς καὶ ἀεικέα ἕσσαι.</l>
<l>οὐ μὲν ἀεργίης γε ἄναξ ἕνεκʼ οὔ σε κομίζει,</l>
<l>οὐδέ τί τοι δούλειον ἐπιπρέπει εἰσοράασθαι</l>
<l>εἶδος καὶ μέγεθος· βασιλῆϊ γὰρ ἀνδρὶ ἔοικας.</l>
<l>τοιούτῳ δὲ ἔοικας, ἐπεὶ λούσαιτο φάγοι τε,</l>
<l n="255">εὑδέμεναι μαλακῶς· ἡ γὰρ δίκη ἐστὶ γερόντων.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>τεῦ δμὼς εἶς ἀνδρῶν; τεῦ δʼ ὄρχατον ἀμφιπολεύεις;</l>
<l>καὶ μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ,</l>
<l>εἰ ἐτεόν γʼ Ἰθάκην τήνδʼ ἱκόμεθʼ, ὥς μοι ἔειπεν</l>
<l n="260">οὗτος ἀνὴρ νῦν δὴ ξυμβλήμενος ἐνθάδʼ ἰόντι,</l>
<l>οὔ τι μάλʼ ἀρτίφρων, ἐπεὶ οὐ τόλμησεν ἕκαστα</l>
<l>εἰπεῖν ἠδʼ ἐπακοῦσαι ἐμὸν ἔπος, ὡς ἐρέεινον</l>
<l>ἀμφὶ ξείνῳ ἐμῷ, ἤ που ζώει τε καὶ ἔστιν</l>
<l>ἦ ἤδη τέθνηκε καὶ εἰν Ἀΐδαο δόμοισιν.</l>
<l n="265">ἐκ γάρ τοι ἐρέω,  σὺ δὲ σύνθεο καί μευ ἄκουσον·</l>
<l>ἄνδρα ποτʼ ἐξείνισσα φίλῃ ἐνὶ πατρίδι γαίῃ</l>
<l>ἡμέτερόνδʼ ἐλθόντα, καὶ οὔ πω τις βροτὸς ἄλλος</l>
<l>ξείνων τηλεδαπῶν φιλίων ἐμὸν ἵκετο δῶμα·</l>
<l>εὔχετο δʼ ἐξ Ἰθάκης γένος ἔμμεναι, αὐτὰρ ἔφασκε</l>
<l n="270">Λαέρτην Ἀρκεισιάδην πατέρʼ ἔμμεναι αὐτῷ.</l>
<l>τὸν μὲν ἐγὼ πρὸς δώματʼ ἄγων ἐῢ ἐξείνισσα,</l>
<l>ἐνδυκέως φιλέων, πολλῶν κατὰ οἶκον ἐόντων,</l>
<l>καί οἱ δῶρα πόρον ξεινήϊα, οἷα ἐῴκει.</l>
<l>χρυσοῦ μέν οἱ δῶκʼ εὐεργέος ἑπτὰ τάλαντα,</l>
<l n="275">δῶκα δέ οἱ κρητῆρα πανάργυρον ἀνθεμόεντα,</l>
<l>δώδεκα δʼ ἁπλοΐδας χλαίνας, τόσσους δὲ τάπητας,</l>
<l>τόσσα δὲ φάρεα καλά, τόσους δʼ ἐπὶ τοῖσι χιτῶνας,</l>
<l>χωρὶς δʼ αὖτε γυναῖκας, ἀμύμονα ἔργα ἰδυίας,</l>
<l>τέσσαρας εἰδαλίμας, ἃς ἤθελεν αὐτὸς ἑλέσθαι.</l>
</q>
<milestone n="280" unit="card" ed="p"/>
<l n="280">
<milestone unit="para" ed="P"/>τὸν δʼ ἠμείβετʼ ἔπειτα πατὴρ κατὰ δάκρυον εἴβων·</l>
<q direct="unspecified">
<l>ξεῖνʼ,  ἦ τοι μὲν γαῖαν ἱκάνεις, ἣν ἐρεείνεις,</l>
<l>ὑβρισταὶ δʼ αὐτὴν καὶ ἀτάσθαλοι ἄνδρες ἔχουσιν·</l>
<l>δῶρα δʼ ἐτώσια ταῦτα χαρίζεο, μυρίʼ ὀπάζων·</l>
<l>εἰ γάρ μιν ζωόν γʼ ἐκίχεις Ἰθάκης ἐνὶ δήμῳ,</l>
<l n="285">τῷ κέν σʼ εὖ δώροισιν ἀμειψάμενος ἀπέπεμψε</l>
<l>καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>πόστον δὴ ἔτος ἐστίν, ὅτε ξείνισσας ἐκεῖνον</l>
<l>σὸν ξεῖνον δύστηνον, ἐμὸν παῖδʼ, εἴ ποτʼ ἔην γε,</l>
<l n="290">δύσμορον;  ὅν που τῆλε φίλων καὶ πατρίδος αἴης</l>
<l>ἠέ που ἐν πόντῳ φάγον ἰχθύες, ἢ ἐπὶ χέρσου</l>
<l>θηρσὶ καὶ οἰωνοῖσιν ἕλωρ γένετʼ· οὐδέ ἑ μήτηρ</l>
<l>κλαῦσε περιστείλασα πατήρ θʼ, οἵ μιν τεκόμεσθα·</l>
<l>οὐδʼ ἄλοχος πολύδωρος, ἐχέφρων Πηνελόπεια,</l>
<l n="295">κώκυσʼ ἐν λεχέεσσιν ἑὸν πόσιν,  ὡς ἐπεῴκει,</l>
<l>ὀφθαλμοὺς καθελοῦσα· τὸ γὰρ γέρας ἐστὶ θανόντων.</l>
<l>καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·</l>
<l>τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
<l>ποῦ δὲ νηῦς ἕστηκε θοή, ἥ σʼ ἤγαγε δεῦρο</l>
<l n="300">ἀντιθέους θʼ ἑτάρους;  ἦ ἔμπορος εἰλήλουθας</l>
<l>νηὸς ἐπʼ ἀλλοτρίης, οἱ δʼ ἐκβήσαντες ἔβησαν;</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>τοιγὰρ ἐγώ τοι πάντα μάλʼ ἀτρεκέως καταλέξω.</l>
<l>εἰμὶ μὲν ἐξ Ἀλύβαντος, ὅθι κλυτὰ δώματα ναίω,</l>
<l n="305">υἱὸς Ἀφείδαντος Πολυπημονίδαο ἄνακτος·</l>
<l>αὐτὰρ ἐμοί γʼ ὄνομʼ ἐστὶν Ἐπήριτος· ἀλλά με δαίμων</l>
<l>πλάγξʼ ἀπὸ Σικανίης δεῦρʼ ἐλθέμεν οὐκ ἐθέλοντα·</l>
<l>νηῦς δέ μοι ἥδʼ ἕστηκεν ἐπʼ ἀγροῦ νόσφι πόληος.</l>
<l>αὐτὰρ Ὀδυσσῆϊ τόδε δὴ πέμπτον ἔτος ἐστίν,</l>
<l n="310">ἐξ οὗ κεῖθεν ἔβη καὶ ἐμῆς ἀπελήλυθε πάτρης,</l>
<l>δύσμορος· ἦ τέ οἱ ἐσθλοὶ ἔσαν ὄρνιθες ἰόντι,</l>
<l>δεξιοί, οἷς χαίρων μὲν ἐγὼν ἀπέπεμπον ἐκεῖνον,</l>
<l>χαῖρε δὲ κεῖνος ἰών· θυμὸς δʼ ἔτι νῶϊν ἐώλπει</l>
<l>μίξεσθαι ξενίῃ ἠδʼ ἀγλαὰ δῶρα διδώσειν.</l>
</q>
<l n="315">
<milestone unit="para" ed="P"/>ὣς φάτο,  τὸν δʼ ἄχεος νεφέλη ἐκάλυψε μέλαινα·</l>
<l>ἀμφοτέρῃσι δὲ χερσὶν ἑλὼν κόνιν αἰθαλόεσσαν</l>
<l>χεύατο κὰκ κεφαλῆς πολιῆς, ἁδινὰ στεναχίζων.</l>
<l>τοῦ δʼ ὠρίνετο θυμός, ἀνὰ ῥῖνας δέ οἱ ἤδη</l>
<l>δριμὺ μένος προὔτυψε φίλον πατέρʼ εἰσορόωντι.</l>
<l n="320">κύσσε δέ μιν περιφὺς ἐπιάλμενος,  ἠδὲ προσηύδα·</l>
<q direct="unspecified">
<l>
<milestone unit="para" ed="P"/>κεῖνος μέν τοι ὅδʼ αὐτὸς ἐγώ, πάτερ, ὃν σὺ μεταλλᾷς,</l>
<l>ἤλυθον εἰκοστῷ ἔτεϊ ἐς πατρίδα γαῖαν.</l>
<l>ἀλλʼ ἴσχεο κλαυθμοῖο γόοιό τε δακρυόεντος.</l>
<l>ἐκ γάρ τοι ἐρέω· μάλα δὲ χρὴ σπευδέμεν ἔμπης·</l>
<l n="325">μνηστῆρας κατέπεφνον ἐν ἡμετέροισι δόμοισι,</l>
<l>λώβην τινύμενος θυμαλγέα καὶ κακὰ ἔργα.</l>
</q>
<milestone n="327" unit="card" ed="p"/>
<l>
<milestone unit="para" ed="P"/>τὸν δʼ αὖ Λαέρτης ἀπαμείβετο φώνησέν τε·</l>
<q direct="unspecified">
<l>εἰ μὲν δὴ Ὀδυσεύς γε ἐμὸς πάϊς ἐνθάδʼ ἱκάνεις,</l>
<l>σῆμά τί μοι νῦν εἰπὲ ἀριφραδές, ὄφρα πεποίθω.</l>
</q>
<l n="330">
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>οὐλὴν μὲν πρῶτον τήνδε φράσαι ὀφθαλμοῖσι,</l>
<l>τὴν ἐν Παρνησῷ μʼ ἔλασεν σῦς λευκῷ ὀδόντι</l>
<l>οἰχόμενον· σὺ δέ με προΐεις καὶ πότνια μήτηρ</l>
<l>ἐς πατέρʼ Αὐτόλυκον μητρὸς φίλον, ὄφρʼ ἂν ἑλοίμην</l>
<l n="335">δῶρα, τὰ δεῦρο μολών μοι ὑπέσχετο καὶ κατένευσεν.</l>
<l>εἰ δʼ ἄγε τοι καὶ δένδρεʼ ἐϋκτιμένην κατʼ ἀλωὴν</l>
<l>εἴπω, ἅ μοί ποτʼ ἔδωκας, ἐγὼ δʼ ᾔτεόν σε ἕκαστα</l>
<l>παιδνὸς ἐών, κατὰ κῆπον ἐπισπόμενος· διὰ δʼ αὐτῶν</l>
<l>ἱκνεύμεσθα, σὺ δʼ ὠνόμασας καὶ ἔειπες ἕκαστα.</l>
<l n="340">ὄγχνας μοι δῶκας τρισκαίδεκα καὶ δέκα μηλέας,</l>
<l>συκέας τεσσαράκοντʼ· ὄρχους δέ μοι ὧδʼ ὀνόμηνας</l>
<l>δώσειν πεντήκοντα, διατρύγιος δὲ ἕκαστος</l>
<l>ἤην· ἔνθα δʼ ἀνὰ σταφυλαὶ παντοῖαι ἔασιν—</l>
<l>ὁππότε δὴ Διὸς ὧραι ἐπιβρίσειαν ὕπερθεν.</l>
</q>
<l n="345">
<milestone unit="para" ed="P"/>ὣς φάτο,  τοῦ δʼ αὐτοῦ λύτο γούνατα καὶ φίλον ἦτορ,</l>
<l>σήματʼ ἀναγνόντος τά οἱ ἔμπεδα πέφραδʼ Ὀδυσσεύς.</l>
<l>ἀμφὶ δὲ παιδὶ φίλῳ βάλε πήχεε· τὸν δὲ ποτὶ οἷ</l>
<l>εἷλεν ἀποψύχοντα πολύτλας δῖος Ὀδυσσεύς.</l>
<l>αὐτὰρ ἐπεί ῥʼ ἄμπνυτο καὶ ἐς φρένα θυμὸς ἀγέρθη,</l>
<l n="350">ἐξαῦτις μύθοισιν ἀμειβόμενος προσέειπε·</l>
<q direct="unspecified">
<l>
<milestone unit="para" ed="P"/>Ζεῦ πάτερ, ἦ ῥα ἔτʼ ἔστε θεοὶ κατὰ μακρὸν Ὄλυμπον,</l>
<l>εἰ ἐτεὸν μνηστῆρες ἀτάσθαλον ὕβριν ἔτισαν.</l>
<l>νῦν δʼ αἰνῶς δείδοικα κατὰ φρένα μὴ τάχα πάντες</l>
<l>ἐνθάδʼ ἐπέλθωσιν Ἰθακήσιοι, ἀγγελίας δὲ</l>
<l n="355">πάντη ἐποτρύνωσι Κεφαλλήνων πολίεσσι.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>θάρσει, μή τοι ταῦτα μετὰ φρεσὶ σῇσι μελόντων.</l>
<l>ἀλλʼ ἴομεν προτὶ οἶκον, ὃς ὀρχάτου ἐγγύθι κεῖται·</l>
<l>ἔνθα δὲ Τηλέμαχον καὶ βουκόλον ἠδὲ συβώτην</l>
<l n="360">προὔπεμψʼ,  ὡς ἂν δεῖπνον ἐφοπλίσσωσι τάχιστα.</l>
</q>
<l>
<milestone unit="para" ed="P"/>ὣς ἄρα φωνήσαντε βάτην πρὸς δώματα καλά.</l>
<l>οἱ δʼ ὅτε δή ῥʼ ἵκοντο δόμους εὖ ναιετάοντας,</l>
<l>εὗρον Τηλέμαχον καὶ βουκόλον ἠδὲ συβώτην</l>
<l>ταμνομένους κρέα πολλὰ κερῶντάς τʼ αἴθοπα οἶνον.</l>
<milestone n="365" unit="card" ed="p"/>
<l n="365">τόφρα δὲ Λαέρτην μεγαλήτορα ᾧ ἐνὶ οἴκῳ</l>
<l>ἀμφίπολος Σικελὴ λοῦσεν καὶ χρῖσεν ἐλαίῳ,</l>
<l>
<milestone unit="para" ed="P"/>ἀμφὶ δʼ ἄρα χλαῖναν καλὴν βάλεν· αὐτὰρ Ἀθήνη</l>
<l>ἄγχι παρισταμένη μέλεʼ ἤλδανε ποιμένι λαῶν,</l>
<l>μείζονα δʼ ἠὲ πάρος καὶ πάσσονα θῆκεν ἰδέσθαι.</l>
<l n="370">ἐκ δʼ ἀσαμίνθου βῆ· θαύμαζε δέ μιν φίλος υἱός,</l>
<l>ὡς ἴδεν ἀθανάτοισι θεοῖς ἐναλίγκιον ἄντην·</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>
<milestone unit="para" ed="P"/>ὦ πάτερ, ἦ μάλα τίς σε θεῶν αἰειγενετάων</l>
<l>εἶδός τε μέγεθός τε ἀμείνονα θῆκεν ἰδέσθαι.</l>
</q>
<l n="375">τὸν δʼ αὖ Λαέρτης πεπνυμένος ἀντίον ηὔδα·</l>
<q direct="unspecified">
<l>αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
<l>οἷος Νήρικον εἷλον, ἐϋκτίμενον πτολίεθρον,</l>
<l>ἀκτὴν ἠπείροιο, Κεφαλλήνεσσιν ἀνάσσων,</l>
<l>τοῖος ἐών τοι χθιζὸς ἐν ἡμετέροισι δόμοισιν,</l>
<l n="380">τεύχεʼ ἔχων ὤμοισιν,  ἐφεστάμεναι καὶ ἀμύνειν</l>
<l>ἄνδρας μνηστῆρας· τῷ κε σφέων γούνατʼ ἔλυσα</l>
<l>πολλῶν ἐν μεγάροισι, σὺ δὲ φρένας ἔνδον ἐγήθεις.</l>
</q>
<l>
<milestone unit="para" ed="P"/>ὣς οἷ μὲν τοιαῦτα πρὸς ἀλλήλους ἀγόρευον.</l>
<l>οἱ δʼ ἐπεὶ οὖν παύσαντο πόνου τετύκοντό τε δαῖτα,</l>
<l n="385">ἑξείης ἕζοντο κατὰ κλισμούς τε θρόνους τε·</l>
<l>ἔνθʼ οἱ μὲν δείπνῳ ἐπεχείρεον, ἀγχίμολον δὲ</l>
<l>ἦλθʼ ὁ γέρων Δολίος, σὺν δʼ υἱεῖς τοῖο γέροντος,</l>
<l>ἐξ ἔργων μογέοντες, ἐπεὶ προμολοῦσα κάλεσσεν</l>
<l>μήτηρ γρηῦς Σικελή, ἥ σφεας τρέφε καί ῥα γέροντα</l>
<l n="390">ἐνδυκέως κομέεσκεν,  ἐπεὶ κατὰ γῆρας ἔμαρψεν.</l>
<l>οἱ δʼ ὡς οὖν Ὀδυσῆα ἴδον φράσσαντό τε θυμῷ,</l>
<l>ἔσταν ἐνὶ μεγάροισι τεθηπότες· αὐτὰρ Ὀδυσσεὺς</l>
<l>μειλιχίοις ἐπέεσσι καθαπτόμενος προσέειπεν·</l>
<q direct="unspecified">
<l>
<milestone unit="para" ed="P"/>ὦ γέρον, ἵζʼ ἐπὶ δεῖπνον, ἀπεκλελάθεσθε δὲ θάμβευς·</l>
<l n="395">δηρὸν γὰρ σίτῳ ἐπιχειρήσειν μεμαῶτες</l>
<l>μίμνομεν ἐν μεγάροις, ὑμέας ποτιδέγμενοι αἰεί.</l>
</q>
<l>
<milestone unit="para" ed="P"/>ὣς ἄρ ἔφη, Δολίος δʼ ἰθὺς κίε χεῖρε πετάσσας</l>
<l>ἀμφοτέρας, Ὀδυσεῦς δὲ λαβὼν κύσε χεῖρʼ ἐπὶ καρπῷ,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l n="400">
<milestone unit="para" ed="P"/>ὦ φίλʼ,  ἐπεὶ νόστησας ἐελδομένοισι μάλʼ ἡμῖν</l>
<l>οὐδʼ ἔτʼ ὀϊομένοισι, θεοὶ δέ σʼ ἀνήγαγον αὐτοί,</l>
<l>οὖλέ τε καὶ μάλα χαῖρε, θεοὶ δέ τοι ὄλβια δοῖεν.</l>
<l>καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ,</l>
<l>ἢ ἤδη σάφα οἶδε περίφρων Πηνελόπεια</l>
<l n="405">νοστήσαντά σε δεῦρʼ,  ἦ ἄγγελον ὀτρύνωμεν.</l>
</q>
<l>
<milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
<q direct="unspecified">
<l>ὦ γέρον, ἤδη οἶδε· τί σε χρὴ ταῦτα πένεσθαι;</l>
</q>
<l>
<milestone unit="para" ed="P"/>ὣς φάθʼ, ὁ δʼ αὖτις ἄρʼ ἕζετʼ ἐϋξέστου ἐπὶ δίφρου.</l>
<l>ὣς δʼ αὔτως παῖδες Δολίου κλυτὸν ἀμφʼ Ὀδυσῆα</l>
<l n="410">δεικανόωντʼ ἐπέεσσι καὶ ἐν χείρεσσι φύοντο,</l>
<l>ἑξείης δʼ ἕζοντο παραὶ Δολίον, πατέρα σφόν.</l>
<milestone n="412" unit="card" ed="p"/>
<l>
<milestone unit="para" ed="P"/>ὣς οἱ μὲν περὶ δεῖπνον ἐνὶ μεγάροισι πένοντο·</l>
<l>Ὄσσα δʼ ἄρʼ ἄγγελος ὦκα κατὰ πτόλιν ᾤχετο πάντη,</l>
<l>μνηστήρων στυγερὸν θάνατον καὶ κῆρʼ ἐνέπουσα.</l>
<l n="415">οἱ δʼ ἄρʼ ὁμῶς ἀΐοντες ἐφοίτων ἄλλοθεν ἄλλος</l>
<l>μυχμῷ τε στοναχῇ τε δόμων προπάροιθʼ Ὀδυσῆος,</l>
<l>ἐκ δὲ νέκυς οἴκων φόρεον καὶ θάπτον ἕκαστοι,</l>
<l>τοὺς δʼ ἐξ ἀλλάων πολίων οἶκόνδε ἕκαστον</l>
<l>πέμπον ἄγειν ἁλιεῦσι θοῇς ἐπὶ νηυσὶ τιθέντες·</l>
<l n="420">αὐτοὶ δʼ εἰς ἀγορὴν κίον ἀθρόοι,  ἀχνύμενοι κῆρ.</l>
<l>αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,</l>
<l>τοῖσιν δʼ Εὐπείθης ἀνά θʼ ἵστατο καὶ μετέειπε·</l>
<l>παιδὸς γάρ οἱ ἄλαστον ἐνὶ φρεσὶ πένθος ἔκειτο,</l>
<l>Ἀντινόου, τὸν πρῶτον ἐνήρατο δῖος Ὀδυσσεύς·</l>
<l n="425">τοῦ ὅ γε δάκρυ χέων ἀγορήσατο καὶ μετέειπεν·</l>
<q direct="unspecified">
<l>
<milestone unit="para" ed="P"/>ὦ φίλοι, ἦ μέγα ἔργον ἀνὴρ ὅδʼ ἐμήσατʼ Ἀχαιούς·</l>
<l>τοὺς μὲν σὺν νήεσσιν ἄγων πολέας τε καὶ ἐσθλοὺς</l>
<l>ὤλεσε μὲν νῆας γλαφυράς, ἀπὸ δʼ ὤλεσε λαούς·</l>
<l>τοὺς δʼ ἐλθὼν ἔκτεινε Κεφαλλήνων ὄχʼ ἀρίστους,</l>
<l n="430">ἀλλʼ ἄγετε,  πρὶν τοῦτον ἢ ἐς Πύλον ὦκα ἱκέσθαι</l>
<l>ἢ καὶ ἐς Ἤλιδα δῖαν, ὅθι κρατέουσιν Ἐπειοί,</l>
<l>ἴομεν· ἦ καὶ ἔπειτα κατηφέες ἐσσόμεθʼ αἰεί·</l>
<l>λώβη γὰρ τάδε γʼ ἐστὶ καὶ ἐσσομένοισι πυθέσθαι,</l>
<l>εἰ δὴ μὴ παίδων τε κασιγνήτων τε φονῆας</l>
<l n="435">τισόμεθʼ.  οὐκ ἂν ἐμοί γε μετὰ φρεσὶν ἡδὺ γένοιτο</l>
<l>ζωέμεν, ἀλλὰ τάχιστα θανὼν φθιμένοισι μετείην.</l>
<l>ἀλλʼ ἴομεν, μὴ φθέωσι περαιωθέντες ἐκεῖνοι.</l>
</q>
<l>
<milestone unit="para" ed="P"/>ὣς φάτο δάκρυ χέων, οἶκτος δʼ ἕλε πάντας Ἀχαιούς.</l>
<l>ἀγχίμολον δέ σφʼ ἦλθε Μέδων καὶ θεῖος ἀοιδὸς</l>
<l n="440">ἐκ μεγάρων Ὀδυσῆος,  ἐπεί σφεας ὕπνος ἀνῆκεν,</l>
<l>ἔσταν δʼ ἐν μέσσοισι· τάφος δʼ ἕλεν ἄνδρα ἕκαστον.</l>
<l>τοῖσι δὲ καὶ μετέειπε Μέδων πεπνυμένα εἰδώς·</l>
<q direct="unspecified">
<l>
<milestone unit="para" ed="P"/>κέκλυτε δὴ νῦν μευ, Ἰθακήσιοι· οὐ γὰρ Ὀδυσσεὺς</l>
<l>ἀθανάτων ἀέκητι θεῶν τάδʼ ἐμήσατο ἔργα·</l>
<l n="445">αὐτὸς ἐγὼν εἶδον θεὸν ἄμβροτον,  ὅς ῥʼ Ὀδυσῆϊ</l>
<l>ἐγγύθεν ἑστήκει καὶ Μέντορι πάντα ἐῴκει.</l>
<l>ἀθάνατος δὲ θεὸς τοτὲ μὲν προπάροιθʼ Ὀδυσῆος</l>
<l>φαίνετο θαρσύνων, τοτὲ δὲ μνηστῆρας ὀρίνων</l>
<l>θῦνε κατὰ μέγαρον· τοὶ δʼ ἀγχιστῖνοι ἔπιπτον.</l>
</q>
<milestone n="450" unit="card" ed="p"/>
<l n="450">
<milestone unit="para" ed="P"/>ὣς φάτο, τοὺς δʼ ἄρα πάντας ὑπὸ χλωρὸν δέος ᾕρει.</l>
<l>τοῖσι δὲ καὶ μετέειπε γέρων ἥρως Ἁλιθέρσης</l>
<l>Μαστορίδης· ὁ γὰρ οἶος ὅρα πρόσσω καὶ ὀπίσσω·</l>
<l>ὅ σφιν ἐϋφρονέων ἀγορήσατο καὶ μετέειπε·</l>
<q direct="unspecified">
<l>
<milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν εἴπω·</l>
<l n="455">ὑμετέρῃ κακότητι,  φίλοι, τάδε ἔργα γένοντο·</l>
<l>οὐ γὰρ ἐμοὶ πείθεσθʼ, οὐ Μέντορι ποιμένι λαῶν,</l>
<l>ὑμετέρους παῖδας καταπαυέμεν ἀφροσυνάων,</l>
<l>οἳ μέγα ἔργον ἔρεξαν ἀτασθαλίῃσι κακῇσι,</l>
<l>κτήματα κείροντες καὶ ἀτιμάζοντες ἄκοιτιν</l>
<l n="460">ἀνδρὸς ἀριστῆος· τὸν δʼ οὐκέτι φάντο νέεσθαι.</l>
<l>καὶ νῦν ὧδε γένοιτο. πίθεσθέ μοι ὡς ἀγορεύω·</l>
<l>μὴ ἴομεν, μή πού τις ἐπίσπαστον κακὸν εὕρῃ.</l>
</q>
<l>
<milestone unit="para" ed="P"/>ὣς ἔφαθʼ, οἱ δʼ ἄρʼ ἀνήϊξαν μεγάλῳ ἀλαλητῷ</l>
<l>ἡμίσεων πλείους· τοὶ δʼ ἀθρόοι αὐτόθι μίμνον·</l>
<l n="465">οὐ γὰρ σφιν ἅδε μῦθος ἐνὶ φρεσίν,  ἀλλʼ Εὐπείθει</l>
<l>πείθοντʼ· αἶψα δʼ ἔπειτʼ ἐπὶ τεύχεα ἐσσεύοντο.</l>
<l>αὐτὰρ ἐπεί ῥʼ ἕσσαντο περὶ χροῒ νώροπα χαλκόν,</l>
<l>ἀθρόοι ἠγερέθοντο πρὸ ἄστεος εὐρυχόροιο.</l>
<l>τοῖσιν δʼ Εὐπείθης ἡγήσατο νηπιέῃσι·</l>
<l n="470">φῆ δʼ ὅ γε τίσεσθαι παιδὸς φόνον,  οὐδʼ ἄρʼ ἔμελλεν</l>
<l>ἂψ ἀπονοστήσειν, ἀλλʼ αὐτοῦ πότμον ἐφέψειν.</l>
<l>
<milestone unit="para" ed="P"/>αὐτὰρ Ἀθηναίη Ζῆνα Κρονίωνα προσηύδα·</l>
<q direct="unspecified">
<l>ὦ πάτερ ἡμέτερε, Κρονίδη, ὕπατε κρειόντων,</l>
<l>εἰπέ μοι εἰρομένῃ, τί νύ τοι νόος ἔνδοθι κεύθει;</l>
<l n="475">ἢ προτέρω πόλεμόν τε κακὸν καὶ φύλοπιν αἰνὴν</l>
<l>τεύξεις, ἦ φιλότητα μετʼ ἀμφοτέροισι τίθησθα;</l>
</q>
<l>
<milestone unit="para" ed="P"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>τέκνον ἐμόν, τί με ταῦτα διείρεαι ἠδὲ μεταλλᾷς;</l>
<l>οὐ γὰρ δὴ τοῦτον μὲν ἐβούλευσας νόον αὐτή,</l>
<l n="480">ὡς ἦ τοι κείνους Ὀδυσεὺς ἀποτίσεται ἐλθών;</l>
<l>ἔρξον ὅπως ἐθέλεις· ἐρέω τέ τοι ὡς ἐπέοικεν.</l>
<l>ἐπεὶ δὴ μνηστῆρας ἐτίσατο δῖος Ὀδυσσεύς,</l>
<l>ὅρκια πιστὰ ταμόντες ὁ μὲν βασιλευέτω αἰεί,</l>
<l>ἡμεῖς δʼ αὖ παίδων τε κασιγνήτων τε φόνοιο</l>
<l n="485">ἔκλησιν θέωμεν· τοὶ δʼ ἀλλήλους φιλεόντων</l>
<l>ὡς τὸ πάρος, πλοῦτος δὲ καὶ εἰρήνη ἅλις ἔστω.</l>
</q>
<l>
<milestone unit="para" ed="P"/>ὣς εἰπὼν ὤτρυνε πάρος μεμαυῖαν Ἀθήνην,</l>
<l>βῆ δὲ κατʼ Οὐλύμποιο καρήνων ἀΐξασα.</l>
<l>
<milestone unit="para" ed="P"/>οἱ δʼ ἐπεὶ οὖν σίτοιο μελίφρονος ἐξ ἔρον ἕντο,</l>
<l n="490">τοῖς δʼ ἄρα μύθων ἦρχε πολύτλας δῖος Ὀδυσσεύς·</l>
<q direct="unspecified">
<l>ἐξελθών τις ἴδοι μὴ δὴ σχεδὸν ὦσι κιόντες.</l>
</q>
<l>
<milestone unit="para" ed="P"/>ὣς ἔφατʼ· ἐκ δʼ υἱὸς Δολίου κίεν, ὡς ἐκέλευεν·</l>
<l>στῆ δʼ ἄρʼ ἐπʼ οὐδὸν ἰών, τοὺς δὲ σχεδὸν ἔσιδε πάντας·</l>
<l>αἶψα δʼ Ὀδυσσῆα ἔπεα πτερόεντα προσηύδα·</l>
<q direct="unspecified">
<l n="495">οἵδε δὴ ἐγγὺς ἔασʼ· ἀλλʼ ὁπλιζώμεθα θᾶσσον.</l>
</q>
<milestone n="496" unit="card" ed="p"/>
<l>
<milestone unit="para" ed="P"/>ὣς ἔφαθʼ, οἱ δʼ ὤρνυντο καὶ ἐν τεύχεσσι δύοντο,</l>
<l>τέσσαρες ἀμφʼ Ὀδυσῆʼ, ἓξ δʼ υἱεῖς οἱ Δολίοιο·</l>
<l>ἐν δʼ ἄρα Λαέρτης Δολίος τʼ ἐς τεύχεʼ ἔδυνον,</l>
<l>καὶ πολιοί περ ἐόντες, ἀναγκαῖοι πολεμισταί.</l>
<l n="500">αὐτὰρ ἐπεί ῥʼ ἕσσαντο περὶ χροῒ νώροπα χαλκόν,</l>
<l>ὤϊξάν ῥα θύρας, ἐκ δʼ ἤϊον, ἄρχε δʼ Ὀδυσσεύς.</l>
<l>
<milestone unit="para" ed="P"/>τοῖσι δʼ ἐπʼ ἀγχίμολον θυγάτηρ Διὸς ἦλθεν Ἀθήνη</l>
<l>Μέντορι εἰδομένη ἠμὲν δέμας ἠδὲ καὶ αὐδήν.</l>
<l>τὴν μὲν ἰδὼν γήθησε πολύτλας δῖος Ὀδυσσεύς·</l>
<l n="505">αἶψα δὲ Τηλέμαχον προσεφώνεεν ὃν φίλον υἱόν·</l>
<q direct="unspecified">
<l>
<milestone unit="para" ed="P"/>Τηλέμαχʼ, ἤδη μὲν τόδε γʼ εἴσεαι αὐτὸς ἐπελθών,</l>
<l>ἀνδρῶν μαρναμένων ἵνα τε κρίνονται ἄριστοι,</l>
<l>μή τι καταισχύνειν πατέρων γένος, οἳ τὸ πάρος περ</l>
<l>ἀλκῇ τʼ ἠνορέῃ τε κεκάσμεθα πᾶσαν ἐπʼ αἶαν.</l>
</q>
<l n="510">τὸν δʼ αὖ Τηλέμαχος πεπνυμένος ἀντίον ηὔδα·</l>
<q direct="unspecified">
<l>ὄψεαι, αἴ κʼ ἐθέλῃσθα, πάτερ φίλε, τῷδʼ ἐπὶ θυμῷ</l>
<l>οὔ τι καταισχύνοντα τεὸν γένος, ὡς ἀγορεύεις.</l>
</q>
<l>
<milestone unit="para" ed="P"/>ὣς φάτο, Λαέρτης δʼ ἐχάρη καὶ μῦθον ἔειπε·</l>
<q direct="unspecified">
<l>τίς νύ μοι ἡμέρη ἥδε, θεοὶ φίλοι; ἦ μάλα χαίρω·</l>
<l n="515">υἱός θʼ υἱωνός τʼ ἀρετῆς πέρι δῆριν ἔχουσιν.</l>
</q>
<l>
<milestone unit="para" ed="P"/>τὸν δὲ παρισταμένη προσέφη γλαυκῶπις Ἀθήνη·</l>
<q direct="unspecified">
<l>ὦ Ἀρκεισιάδη, πάντων πολὺ φίλταθʼ ἑταίρων,</l>
<l>εὐξάμενος κούρῃ γλαυκώπιδι καὶ Διὶ πατρί,</l>
<l>αἶψα μαλʼ ἀμπεπαλὼν προΐει δολιχόσκιον ἔγχος.</l>
</q>
<l n="520">
<milestone unit="para" ed="P"/>ὣς φάτο, καί ῥʼ ἔμπνευσε μένος μέγα Παλλὰς Ἀθήνη</l>
<l>εὐξάμενος δʼ ἄρʼ ἔπειτα Διὸς κούρῃ μεγάλοιο,</l>
<l>αἶψα μάλʼ ἀμπεπαλὼν προΐει δολιχόσκιον ἔγχος,</l>
<l>καὶ βάλεν Εὐπείθεα κόρυθος διὰ χαλκοπαρῄου.</l>
<l>ἡ δʼ οὐκ ἔγχος ἔρυτο, διαπρὸ δὲ εἴσατο χαλκός,</l>
<l n="525">δούπησεν δὲ πεσών,  ἀράβησε δὲ τεύχεʼ ἐπʼ αὐτῷ.</l>
<l>ἐν δʼ ἔπεσον προμάχοις Ὀδυσεὺς καὶ φαίδιμος υἱός,</l>
<l>τύπτον δὲ ξίφεσίν τε καὶ ἔγχεσιν ἀμφιγύοισι.</l>
<l>καί νύ κε δὴ πάντας ὄλεσαν καὶ ἔθηκαν ἀνόστους,</l>
<l>εἰ μὴ Ἀθηναίη, κούρη Διὸς αἰγιόχοιο,</l>
<l n="530">ἤϋσεν φωνῇ,  κατὰ ἔσχεθε λαὸν ἅπαντα.</l>
<q direct="unspecified">
<l>
<milestone unit="para" ed="P"/>ἴσχεσθε πτολέμου, Ἰθακήσιοι, ἀργαλέοιο,</l>
<l>ὥς κεν ἀναιμωτί γε διακρινθῆτε τάχιστα.</l>
</q>
<l>
<milestone unit="para" ed="P"/>ὣς φάτʼ Ἀθηναίη, τοὺς δὲ χλωρὸν δέος εἷλεν·</l>
<l>τῶν δʼ ἄρα δεισάντων ἐκ χειρῶν ἔπτατο τεύχεα,</l>
<l n="535">πάντα δʼ ἐπὶ χθονὶ πῖπτε,  θεᾶς ὄπα φωνησάσης·</l>
<l>πρὸς δὲ πόλιν τρωπῶντο λιλαιόμενοι βιότοιο.</l>
<l>σμερδαλέον δʼ ἐβόησε πολύτλας δῖος Ὀδυσσεύς,</l>
<l>οἴμησεν δὲ ἀλεὶς ὥς τʼ αἰετὸς ὑψιπετήεις.</l>
<l>καὶ τότε δὴ Κρονίδης ἀφίει ψολόεντα κεραυνόν,</l>
<l n="540">κὰδ δʼ ἔπεσε πρόσθε γλαυκώπιδος ὀβριμοπάτρης.</l>
<l>δὴ τότʼ Ὀδυσσῆα προσέφη γλαυκῶπις Ἀθήνη·</l>
<q direct="unspecified">
<l>
<milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
<l>ἴσχεο, παῦε δὲ νεῖκος ὁμοιΐου πολέμοιο,</l>
<l>μή πως τοι Κρονίδης κεχολώσεται εὐρύοπα Ζεύς.</l>
</q>
<l n="545">
<milestone unit="para" ed="P"/>ὣς φάτʼ Ἀθηναίη,  ὁ δʼ ἐπείθετο, χαῖρε δὲ θυμῷ.</l>
<l>ὅρκια δʼ αὖ κατόπισθε μετʼ ἀμφοτέροισιν ἔθηκεν</l>
<l>Παλλὰς Ἀθηναίη, κούρη Διὸς αἰγιόχοιο,</l>
<l>Μέντορι εἰδομένη ἠμὲν δέμας ἠδὲ καὶ αὐδήν.</l>
</div1>
</body>
</text>
</TEI.2>
