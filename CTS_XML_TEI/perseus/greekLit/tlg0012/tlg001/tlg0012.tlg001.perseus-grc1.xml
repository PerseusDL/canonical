<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title>Iliad (Greek). Machine readable text</title>
<author>Homer</author>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>about 500Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<notesStmt>
<note anchored="yes" place="unspecified">Basic SGML tagging by Lauren Burka and Chiara Thayer.</note>
</notesStmt>
<sourceDesc>
<biblStruct>
<monogr>
<author>Homer</author>
<title>Homeri Opera in five volumes.</title>
<imprint>
<publisher>Oxford, Oxford University Press</publisher>
<date>1920</date>
</imprint>
<!-- cannot find online edition -->
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<state delim="." unit="book"/>
<state unit="card"/>
</refsDecl>
<refsDecl doctype="TEI.2">
<state unit="book" delim="."/>
<state unit="line"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
<language id="en">English</language>
</langUsage>
</profileDesc>
<revisionDesc>
<change>
<date>10/90</date>
<respStmt>
<name>Nancy Sultan</name>
<resp>(n/a)</resp>
</respStmt>
<item>Put in card breaks.</item>
</change>
<change>
<date>8/91</date>
<respStmt>
<name>EM</name>
<resp>(n/a)</resp>
</respStmt>
<item>Revise DTDs and recheck texts.</item>
</change>
</revisionDesc>
</teiHeader>
<text>
<body>
<div1 type="Book" n="1">
<milestone ed="p" n="1" unit="card"/>
<l>
<milestone ed="P" unit="para"/>μῆνιν ἄειδε θεὰ Πηληϊάδεω Ἀχιλῆος</l>
<l>οὐλομένην, ἣ μυρίʼ Ἀχαιοῖς ἄλγεʼ ἔθηκε,</l>
<l>πολλὰς δʼ ἰφθίμους ψυχὰς Ἄϊδι προΐαψεν</l>
<l>ἡρώων, αὐτοὺς δὲ ἑλώρια τεῦχε κύνεσσιν</l>
<l n="5">οἰωνοῖσί τε πᾶσι, Διὸς δʼ ἐτελείετο βουλή,</l>
<l>ἐξ οὗ δὴ τὰ πρῶτα διαστήτην ἐρίσαντε</l>
<l>Ἀτρεΐδης τε ἄναξ ἀνδρῶν καὶ δῖος Ἀχιλλεύς.</l>
<l>
<milestone ed="P" unit="Para"/>τίς τʼ ἄρ σφωε θεῶν ἔριδι ξυνέηκε μάχεσθαι;</l>
<l>Λητοῦς καὶ Διὸς υἱός· ὃ γὰρ βασιλῆϊ χολωθεὶς</l>
<l n="10">νοῦσον ἀνὰ στρατὸν ὄρσε κακήν, ὀλέκοντο δὲ λαοί,</l>
<l>οὕνεκα τὸν Χρύσην ἠτίμασεν ἀρητῆρα</l>
<l>Ἀτρεΐδης· ὃ γὰρ ἦλθε θοὰς ἐπὶ νῆας Ἀχαιῶν</l>
<l>λυσόμενός τε θύγατρα φέρων τʼ ἀπερείσιʼ ἄποινα,</l>
<l>στέμματʼ ἔχων ἐν χερσὶν ἑκηβόλου Ἀπόλλωνος</l>
<l n="15">χρυσέῳ ἀνὰ σκήπτρῳ, καὶ λίσσετο πάντας Ἀχαιούς,</l>
<l>Ἀτρεΐδα δὲ μάλιστα δύω, κοσμήτορε λαῶν·</l>
<l>Ἀτρεΐδαι τε καὶ ἄλλοι ἐϋκνήμιδες Ἀχαιοί,</l>
<l>ὑμῖν μὲν θεοὶ δοῖεν Ὀλύμπια δώματʼ ἔχοντες</l>
<l>ἐκπέρσαι Πριάμοιο πόλιν, εὖ δʼ οἴκαδʼ ἱκέσθαι·</l>
<l n="20">παῖδα δʼ ἐμοὶ λύσαιτε φίλην, τὰ δʼ ἄποινα δέχεσθαι,</l>
<l>ἁζόμενοι Διὸς υἱὸν ἑκηβόλον Ἀπόλλωνα.</l>
<l>
<milestone ed="P" unit="para"/>ἔνθʼ ἄλλοι μὲν πάντες ἐπευφήμησαν Ἀχαιοὶ</l>
<l>αἰδεῖσθαί θʼ ἱερῆα καὶ ἀγλαὰ δέχθαι ἄποινα·</l>
<l>ἀλλʼ οὐκ Ἀτρεΐδῃ Ἀγαμέμνονι ἥνδανε θυμῷ,</l>
<l n="25">ἀλλὰ κακῶς ἀφίει, κρατερὸν δʼ ἐπὶ μῦθον ἔτελλε·</l>
<l>μή σε γέρον κοίλῃσιν ἐγὼ παρὰ νηυσὶ κιχείω</l>
<l>ἢ νῦν δηθύνοντʼ ἢ ὕστερον αὖτις ἰόντα,</l>
<l>μή νύ τοι οὐ χραίσμῃ σκῆπτρον καὶ στέμμα θεοῖο·</l>
<l>τὴν δʼ ἐγὼ οὐ λύσω· πρίν μιν καὶ γῆρας ἔπεισιν</l>
<l n="30">ἡμετέρῳ ἐνὶ οἴκῳ ἐν Ἄργεϊ τηλόθι πάτρης</l>
<l>ἱστὸν ἐποιχομένην καὶ ἐμὸν λέχος ἀντιόωσαν·</l>
<l>ἀλλʼ ἴθι μή μʼ ἐρέθιζε σαώτερος ὥς κε νέηαι.</l>
<milestone ed="p" n="33" unit="card"/>
<l>
<milestone ed="P" unit="para"/>ὣς ἔφατʼ, ἔδεισεν δʼ ὃ γέρων καὶ ἐπείθετο μύθῳ·</l>
<l>βῆ δʼ ἀκέων παρὰ θῖνα πολυφλοίσβοιο θαλάσσης·</l>
<l n="35">πολλὰ δʼ ἔπειτʼ ἀπάνευθε κιὼν ἠρᾶθʼ ὃ γεραιὸς</l>
<l>Ἀπόλλωνι ἄνακτι, τὸν ἠΰκομος τέκε Λητώ·</l>
<l>κλῦθί μευ ἀργυρότοξʼ, ὃς Χρύσην ἀμφιβέβηκας</l>
<l>Κίλλάν τε ζαθέην Τενέδοιό τε ἶφι ἀνάσσεις,</l>
<l>Σμινθεῦ εἴ ποτέ τοι χαρίεντʼ ἐπὶ νηὸν ἔρεψα,</l>
<l n="40">ἢ εἰ δή ποτέ τοι κατὰ πίονα μηρίʼ ἔκηα</l>
<l>ταύρων ἠδʼ αἰγῶν, τὸ δέ μοι κρήηνον ἐέλδωρ·</l>
<l>τίσειαν Δαναοὶ ἐμὰ δάκρυα σοῖσι βέλεσσιν.</l>
<l>
<milestone ed="P" unit="para"/>ὣς ἔφατʼ εὐχόμενος, τοῦ δʼ ἔκλυε Φοῖβος Ἀπόλλων,</l>
<l>βῆ δὲ κατʼ Οὐλύμποιο καρήνων χωόμενος κῆρ,</l>
<l n="45">τόξʼ ὤμοισιν ἔχων ἀμφηρεφέα τε φαρέτρην·</l>
<l>ἔκλαγξαν δʼ ἄρʼ ὀϊστοὶ ἐπʼ ὤμων χωομένοιο,</l>
<l>αὐτοῦ κινηθέντος· ὃ δʼ ἤϊε νυκτὶ ἐοικώς.</l>
<l>ἕζετʼ ἔπειτʼ ἀπάνευθε νεῶν, μετὰ δʼ ἰὸν ἕηκε·</l>
<l>δεινὴ δὲ κλαγγὴ γένετʼ ἀργυρέοιο βιοῖο·</l>
<l n="50">οὐρῆας μὲν πρῶτον ἐπῴχετο καὶ κύνας ἀργούς,</l>
<l>αὐτὰρ ἔπειτʼ αὐτοῖσι βέλος ἐχεπευκὲς ἐφιεὶς</l>
<l>βάλλʼ· αἰεὶ δὲ πυραὶ νεκύων καίοντο θαμειαί.</l>
<l>
<milestone ed="P" unit="para"/>ἐννῆμαρ μὲν ἀνὰ στρατὸν ᾤχετο κῆλα θεοῖο,</l>
<l>τῇ δεκάτῃ δʼ ἀγορὴν δὲ καλέσσατο λαὸν Ἀχιλλεύς·</l>
<l n="55">τῷ γὰρ ἐπὶ φρεσὶ θῆκε θεὰ λευκώλενος Ἥρη·</l>
<l>κήδετο γὰρ Δαναῶν, ὅτι ῥα θνήσκοντας ὁρᾶτο.</l>
<l>οἳ δʼ ἐπεὶ οὖν ἤγερθεν ὁμηγερέες τε γένοντο,</l>
<l>τοῖσι δʼ ἀνιστάμενος μετέφη πόδας ὠκὺς Ἀχιλλεύς·</l>
<l>Ἀτρεΐδη νῦν ἄμμε παλιμπλαγχθέντας ὀΐω</l>
<l n="60">ἂψ ἀπονοστήσειν, εἴ κεν θάνατόν γε φύγοιμεν,</l>
<l>εἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς·</l>
<l>ἀλλʼ ἄγε δή τινα μάντιν ἐρείομεν ἢ ἱερῆα</l>
<l>ἢ καὶ ὀνειροπόλον, καὶ γάρ τʼ ὄναρ ἐκ Διός ἐστιν,</l>
<l>ὅς κʼ εἴποι ὅ τι τόσσον ἐχώσατο Φοῖβος Ἀπόλλων,</l>
<l n="65">εἴτʼ ἄρʼ ὅ γʼ εὐχωλῆς ἐπιμέμφεται ἠδʼ ἑκατόμβης,</l>
<l>αἴ κέν πως ἀρνῶν κνίσης αἰγῶν τε τελείων</l>
<l>βούλεται ἀντιάσας ἡμῖν ἀπὸ λοιγὸν ἀμῦναι.</l>
<milestone ed="p" n="68" unit="card"/>
<l>
<milestone ed="P" unit="para"/>ἤτοι ὅ γʼ ὣς εἰπὼν κατʼ ἄρʼ ἕζετο· τοῖσι δʼ ἀνέστη</l>
<l>Κάλχας Θεστορίδης οἰωνοπόλων ὄχʼ ἄριστος,</l>
<l n="70">ὃς ᾔδη τά τʼ ἐόντα τά τʼ ἐσσόμενα πρό τʼ ἐόντα,</l>
<l>καὶ νήεσσʼ ἡγήσατʼ Ἀχαιῶν Ἴλιον εἴσω</l>
<l>ἣν διὰ μαντοσύνην, τήν οἱ πόρε Φοῖβος Ἀπόλλων·</l>
<l>ὅ σφιν ἐὺ φρονέων ἀγορήσατο καὶ μετέειπεν·</l>
<l>ὦ Ἀχιλεῦ κέλεαί με Διῒ φίλε μυθήσασθαι</l>
<l n="75">μῆνιν Ἀπόλλωνος ἑκατηβελέταο ἄνακτος·</l>
<l>τοὶ γὰρ ἐγὼν ἐρέω· σὺ δὲ σύνθεο καί μοι ὄμοσσον</l>
<l>ἦ μέν μοι πρόφρων ἔπεσιν καὶ χερσὶν ἀρήξειν·</l>
<l>ἦ γὰρ ὀΐομαι ἄνδρα χολωσέμεν, ὃς μέγα πάντων</l>
<l>Ἀργείων κρατέει καί οἱ πείθονται Ἀχαιοί·</l>
<l n="80">κρείσσων γὰρ βασιλεὺς ὅτε χώσεται ἀνδρὶ χέρηϊ·</l>
<l>εἴ περ γάρ τε χόλον γε καὶ αὐτῆμαρ καταπέψῃ,</l>
<l>ἀλλά τε καὶ μετόπισθεν ἔχει κότον, ὄφρα τελέσσῃ,</l>
<l>ἐν στήθεσσιν ἑοῖσι· σὺ δὲ φράσαι εἴ με σαώσεις.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l n="85">θαρσήσας μάλα εἰπὲ θεοπρόπιον ὅ τι οἶσθα·</l>
<l>οὐ μὰ γὰρ Ἀπόλλωνα Διῒ φίλον, ᾧ τε σὺ Κάλχαν</l>
<l>εὐχόμενος Δαναοῖσι θεοπροπίας ἀναφαίνεις,</l>
<l>οὔ τις ἐμεῦ ζῶντος καὶ ἐπὶ χθονὶ δερκομένοιο</l>
<l>σοὶ κοίλῃς παρὰ νηυσί βαρείας χεῖρας ἐποίσει</l>
<l n="90">συμπάντων Δαναῶν, οὐδʼ ἢν Ἀγαμέμνονα εἴπῃς,</l>
<l>ὃς νῦν πολλὸν ἄριστος Ἀχαιῶν εὔχεται εἶναι.</l>
<milestone ed="p" n="92" unit="card"/>
<l>
<milestone ed="P" unit="para"/>καὶ τότε δὴ θάρσησε καὶ ηὔδα μάντις ἀμύμων·</l>
<l>οὔ τʼ ἄρ ὅ γʼ εὐχωλῆς ἐπιμέμφεται οὐδʼ ἑκατόμβης,</l>
<l>ἀλλʼ ἕνεκʼ ἀρητῆρος ὃν ἠτίμησʼ Ἀγαμέμνων,</l>
<l n="95">οὐδʼ ἀπέλυσε θύγατρα καὶ οὐκ ἀπεδέξατʼ ἄποινα,</l>
<l>τοὔνεκʼ ἄρʼ ἄλγεʼ ἔδωκεν ἑκηβόλος ἠδʼ ἔτι δώσει·</l>
<l>οὐδʼ ὅ γε πρὶν Δαναοῖσιν ἀεικέα λοιγὸν ἀπώσει</l>
<l>πρίν γʼ ἀπὸ πατρὶ φίλῳ δόμεναι ἑλικώπιδα κούρην</l>
<l>ἀπριάτην ἀνάποινον, ἄγειν θʼ ἱερὴν ἑκατόμβην</l>
<l n="100">ἐς Χρύσην· τότε κέν μιν ἱλασσάμενοι πεπίθοιμεν.</l>
</q>
<l>
<milestone ed="P" unit="para"/>ἤτοι ὅ γʼ ὣς εἰπὼν κατʼ ἄρʼ ἕζετο· τοῖσι δʼ ἀνέστη</l>
<l>ἥρως Ἀτρεΐδης εὐρὺ κρείων Ἀγαμέμνων</l>
<l>ἀχνύμενος· μένεος δὲ μέγα φρένες ἀμφιμέλαιναι</l>
<l>πίμπλαντʼ, ὄσσε δέ οἱ πυρὶ λαμπετόωντι ἐΐκτην·</l>
<l n="105">Κάλχαντα πρώτιστα κάκʼ ὀσσόμενος προσέειπε·</l>
<l>μάντι κακῶν οὐ πώ ποτέ μοι τὸ κρήγυον εἶπας·</l>
<l>αἰεί τοι τὰ κάκʼ ἐστὶ φίλα φρεσὶ μαντεύεσθαι,</l>
<l>ἐσθλὸν δʼ οὔτέ τί πω εἶπας ἔπος οὔτʼ ἐτέλεσσας·</l>
<l>καὶ νῦν ἐν Δαναοῖσι θεοπροπέων ἀγορεύεις</l>
<l n="110">ὡς δὴ τοῦδʼ ἕνεκά σφιν ἑκηβόλος ἄλγεα τεύχει,</l>
<l>οὕνεκʼ ἐγὼ κούρης Χρυσηΐδος ἀγλάʼ ἄποινα</l>
<l>οὐκ ἔθελον δέξασθαι, ἐπεὶ πολὺ βούλομαι αὐτὴν</l>
<l>οἴκοι ἔχειν· καὶ γάρ ῥα Κλυταιμνήστρης προβέβουλα</l>
<l>κουριδίης ἀλόχου, ἐπεὶ οὔ ἑθέν ἐστι χερείων,</l>
<l n="115">οὐ δέμας οὐδὲ φυήν, οὔτʼ ἂρ φρένας οὔτέ τι ἔργα.</l>
<l>ἀλλὰ καὶ ὧς ἐθέλω δόμεναι πάλιν εἰ τό γʼ ἄμεινον·</l>
<l>βούλομʼ ἐγὼ λαὸν σῶν ἔμμεναι ἢ ἀπολέσθαι·</l>
<l>αὐτὰρ ἐμοὶ γέρας αὐτίχʼ ἑτοιμάσατʼ ὄφρα μὴ οἶος</l>
<l>Ἀργείων ἀγέραστος ἔω, ἐπεὶ οὐδὲ ἔοικε·</l>
<l n="120">λεύσσετε γὰρ τό γε πάντες ὅ μοι γέρας ἔρχεται ἄλλῃ.</l>
<l>
<milestone ed="P" unit="para"/>τὸν δʼ ἠμείβετʼ ἔπειτα ποδάρκης δῖος Ἀχιλλεύς·</l>
<l>Ἀτρεΐδη κύδιστε φιλοκτεανώτατε πάντων,</l>
<l>πῶς γάρ τοι δώσουσι γέρας μεγάθυμοι Ἀχαιοί;</l>
<l>οὐδέ τί που ἴδμεν ξυνήϊα κείμενα πολλά·</l>
<l n="125">ἀλλὰ τὰ μὲν πολίων ἐξεπράθομεν, τὰ δέδασται,</l>
<l>λαοὺς δʼ οὐκ ἐπέοικε παλίλλογα ταῦτʼ ἐπαγείρειν.</l>
<l>ἀλλὰ σὺ μὲν νῦν τήνδε θεῷ πρόες· αὐτὰρ Ἀχαιοὶ</l>
<l>τριπλῇ τετραπλῇ τʼ ἀποτείσομεν, αἴ κέ ποθι Ζεὺς</l>
<l>δῷσι πόλιν Τροίην εὐτείχεον ἐξαλαπάξαι.</l>
<milestone ed="p" n="130" unit="card"/>
<l n="130">
<milestone ed="P" unit="para"/>τὸν δʼ ἀπαμειβόμενος προσέφη κρείων Ἀγαμέμνων·</l>
<q direct="unspecified">
<l>μὴ δʼ οὕτως ἀγαθός περ ἐὼν θεοείκελʼ Ἀχιλλεῦ</l>
<l>κλέπτε νόῳ, ἐπεὶ οὐ παρελεύσεαι οὐδέ με πείσεις.</l>
<l>ἦ ἐθέλεις ὄφρʼ αὐτὸς ἔχῃς γέρας, αὐτὰρ ἔμʼ αὔτως</l>
<l>ἧσθαι δευόμενον, κέλεαι δέ με τήνδʼ ἀποδοῦναι;</l>
<l n="135">ἀλλʼ εἰ μὲν δώσουσι γέρας μεγάθυμοι Ἀχαιοὶ</l>
<l>ἄρσαντες κατὰ θυμὸν ὅπως ἀντάξιον ἔσται·</l>
<l>εἰ δέ κε μὴ δώωσιν ἐγὼ δέ κεν αὐτὸς ἕλωμαι</l>
<l>ἢ τεὸν ἢ Αἴαντος ἰὼν γέρας, ἢ Ὀδυσῆος</l>
<l>ἄξω ἑλών· ὃ δέ κεν κεχολώσεται ὅν κεν ἵκωμαι.</l>
<l n="140">ἀλλʼ ἤτοι μὲν ταῦτα μεταφρασόμεσθα καὶ αὖτις,</l>
<l>νῦν δʼ ἄγε νῆα μέλαιναν ἐρύσσομεν εἰς ἅλα δῖαν,</l>
<l>ἐν δʼ ἐρέτας ἐπιτηδὲς ἀγείρομεν, ἐς δʼ ἑκατόμβην</l>
<l>θείομεν, ἂν δʼ αὐτὴν Χρυσηΐδα καλλιπάρῃον</l>
<l>βήσομεν· εἷς δέ τις ἀρχὸς ἀνὴρ βουληφόρος ἔστω,</l>
<l n="145">ἢ Αἴας ἢ Ἰδομενεὺς ἢ δῖος Ὀδυσσεὺς</l>
<l>ἠὲ σὺ Πηλεΐδη πάντων ἐκπαγλότατʼ ἀνδρῶν,</l>
<l>ὄφρʼ ἥμιν ἑκάεργον ἱλάσσεαι ἱερὰ ῥέξας.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεύς·</l>
<q direct="unspecified">
<l>ὤ μοι ἀναιδείην ἐπιειμένε κερδαλεόφρον</l>
<l n="150">πῶς τίς τοι πρόφρων ἔπεσιν πείθηται Ἀχαιῶν</l>
<l>ἢ ὁδὸν ἐλθέμεναι ἢ ἀνδράσιν ἶφι μάχεσθαι;</l>
<l>οὐ γὰρ ἐγὼ Τρώων ἕνεκʼ ἤλυθον αἰχμητάων</l>
<l>δεῦρο μαχησόμενος, ἐπεὶ οὔ τί μοι αἴτιοί εἰσιν·</l>
<l>οὐ γὰρ πώποτʼ ἐμὰς βοῦς ἤλασαν οὐδὲ μὲν ἵππους,</l>
<l n="155">οὐδέ ποτʼ ἐν Φθίῃ ἐριβώλακι βωτιανείρῃ</l>
<l>καρπὸν ἐδηλήσαντʼ, ἐπεὶ ἦ μάλα πολλὰ μεταξὺ</l>
<l>οὔρεά τε σκιόεντα θάλασσά τε ἠχήεσσα·</l>
<l>ἀλλὰ σοὶ ὦ μέγʼ ἀναιδὲς ἅμʼ ἑσπόμεθʼ ὄφρα σὺ χαίρῃς,</l>
<l>τιμὴν ἀρνύμενοι Μενελάῳ σοί τε κυνῶπα</l>
<l n="160">πρὸς Τρώων· τῶν οὔ τι μετατρέπῃ οὐδʼ ἀλεγίζεις·</l>
<l>καὶ δή μοι γέρας αὐτὸς ἀφαιρήσεσθαι ἀπειλεῖς,</l>
<l>ᾧ ἔπι πολλὰ μόγησα, δόσαν δέ μοι υἷες Ἀχαιῶν.</l>
<l>οὐ μὲν σοί ποτε ἶσον ἔχω γέρας ὁππότʼ Ἀχαιοὶ</l>
<l>Τρώων ἐκπέρσωσʼ εὖ ναιόμενον πτολίεθρον·</l>
<l n="165">ἀλλὰ τὸ μὲν πλεῖον πολυάϊκος πολέμοιο</l>
<l>χεῖρες ἐμαὶ διέπουσʼ· ἀτὰρ ἤν ποτε δασμὸς ἵκηται,</l>
<l>σοὶ τὸ γέρας πολὺ μεῖζον, ἐγὼ δʼ ὀλίγον τε φίλον τε</l>
<l>ἔρχομʼ ἔχων ἐπὶ νῆας, ἐπεί κε κάμω πολεμίζων.</l>
<l>νῦν δʼ εἶμι Φθίην δʼ, ἐπεὶ ἦ πολὺ φέρτερόν ἐστιν</l>
<l n="170">οἴκαδʼ ἴμεν σὺν νηυσὶ κορωνίσιν, οὐδέ σʼ ὀΐω</l>
<l>ἐνθάδʼ ἄτιμος ἐὼν ἄφενος καὶ πλοῦτον ἀφύξειν.</l>
<milestone ed="p" n="172" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα ἄναξ ἀνδρῶν Ἀγαμέμνων·</l>
<l>φεῦγε μάλʼ εἴ τοι θυμὸς ἐπέσσυται, οὐδέ σʼ ἔγωγε</l>
<l>λίσσομαι εἵνεκʼ ἐμεῖο μένειν· πάρʼ ἔμοιγε καὶ ἄλλοι</l>
<l n="175">οἵ κέ με τιμήσουσι, μάλιστα δὲ μητίετα Ζεύς.</l>
<l>ἔχθιστος δέ μοί ἐσσι διοτρεφέων βασιλήων·</l>
<l>αἰεὶ γάρ τοι ἔρις τε φίλη πόλεμοί τε μάχαι τε·</l>
<l>εἰ μάλα καρτερός ἐσσι, θεός που σοὶ τό γʼ ἔδωκεν·</l>
<l>οἴκαδʼ ἰὼν σὺν νηυσί τε σῇς καὶ σοῖς ἑτάροισι</l>
<l n="180">Μυρμιδόνεσσιν ἄνασσε, σέθεν δʼ ἐγὼ οὐκ ἀλεγίζω,</l>
<l>οὐδʼ ὄθομαι κοτέοντος· ἀπειλήσω δέ τοι ὧδε·</l>
<l>ὡς ἔμʼ ἀφαιρεῖται Χρυσηΐδα Φοῖβος Ἀπόλλων,</l>
<l>τὴν μὲν ἐγὼ σὺν νηΐ τʼ ἐμῇ καὶ ἐμοῖς ἑτάροισι</l>
<l>πέμψω, ἐγὼ δέ κʼ ἄγω Βρισηΐδα καλλιπάρῃον</l>
<l n="185">αὐτὸς ἰὼν κλισίην δὲ τὸ σὸν γέρας ὄφρʼ ἐῢ εἰδῇς</l>
<l>ὅσσον φέρτερός εἰμι σέθεν, στυγέῃ δὲ καὶ ἄλλος</l>
<l>ἶσον ἐμοὶ φάσθαι καὶ ὁμοιωθήμεναι ἄντην.</l>
<l>
<milestone ed="P" unit="para"/>ὣς φάτο· Πηλεΐωνι δʼ ἄχος γένετʼ, ἐν δέ οἱ ἦτορ</l>
<l>στήθεσσιν λασίοισι διάνδιχα μερμήριξεν,</l>
<l n="190">ἢ ὅ γε φάσγανον ὀξὺ ἐρυσσάμενος παρὰ μηροῦ</l>
<l>τοὺς μὲν ἀναστήσειεν, ὃ δʼ Ἀτρεΐδην ἐναρίζοι,</l>
<l>ἦε χόλον παύσειεν ἐρητύσειέ τε θυμόν.</l>
<l>ἧος ὃ ταῦθʼ ὥρμαινε κατὰ φρένα καὶ κατὰ θυμόν,</l>
<l>ἕλκετο δʼ ἐκ κολεοῖο μέγα ξίφος, ἦλθε δʼ Ἀθήνη</l>
<l n="195">οὐρανόθεν· πρὸ γὰρ ἧκε θεὰ λευκώλενος Ἥρη</l>
<l>ἄμφω ὁμῶς θυμῷ φιλέουσά τε κηδομένη τε·</l>
<l>στῆ δʼ ὄπιθεν, ξανθῆς δὲ κόμης ἕλε Πηλεΐωνα</l>
<l>οἴῳ φαινομένη· τῶν δʼ ἄλλων οὔ τις ὁρᾶτο·</l>
<l>θάμβησεν δʼ Ἀχιλεύς, μετὰ δʼ ἐτράπετʼ, αὐτίκα δʼ ἔγνω</l>
<l n="200">Παλλάδʼ Ἀθηναίην· δεινὼ δέ οἱ ὄσσε φάανθεν·</l>
<l>καί μιν φωνήσας ἔπεα πτερόεντα προσηύδα·</l>
<l>τίπτʼ αὖτʼ αἰγιόχοιο Διὸς τέκος εἰλήλουθας;</l>
<l>ἦ ἵνα ὕβριν ἴδῃ Ἀγαμέμνονος Ἀτρεΐδαο;</l>
<l>ἀλλʼ ἔκ τοι ἐρέω, τὸ δὲ καὶ τελέεσθαι ὀΐω·</l>
<l n="205">ᾗς ὑπεροπλίῃσι τάχʼ ἄν ποτε θυμὸν ὀλέσσῃ.</l>
<milestone ed="p" n="206" unit="card"/>
<l>
<milestone ed="P" unit="para"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<l>ἦλθον ἐγὼ παύσουσα τὸ σὸν μένος, αἴ κε πίθηαι,</l>
<l>οὐρανόθεν· πρὸ δέ μʼ ἧκε θεὰ λευκώλενος Ἥρη</l>
<l>ἄμφω ὁμῶς θυμῷ φιλέουσά τε κηδομένη τε·</l>
<l n="210">ἀλλʼ ἄγε λῆγʼ ἔριδος, μηδὲ ξίφος ἕλκεο χειρί·</l>
<l>ἀλλʼ ἤτοι ἔπεσιν μὲν ὀνείδισον ὡς ἔσεταί περ·</l>
<l>ὧδε γὰρ ἐξερέω, τὸ δὲ καὶ τετελεσμένον ἔσται·</l>
<l>καί ποτέ τοι τρὶς τόσσα παρέσσεται ἀγλαὰ δῶρα</l>
<l>ὕβριος εἵνεκα τῆσδε· σὺ δʼ ἴσχεο, πείθεο δʼ ἡμῖν.</l>
<l n="215">
<milestone ed="P" unit="para"/>τὴν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>χρὴ μὲν σφωΐτερόν γε θεὰ ἔπος εἰρύσσασθαι</l>
<l>καὶ μάλα περ θυμῷ κεχολωμένον· ὧς γὰρ ἄμεινον·</l>
<l>ὅς κε θεοῖς ἐπιπείθηται μάλα τʼ ἔκλυον αὐτοῦ.</l>
<l>
<milestone ed="P" unit="para"/>ἦ καὶ ἐπʼ ἀργυρέῃ κώπῃ σχέθε χεῖρα βαρεῖαν,</l>
<l n="220">ἂψ δʼ ἐς κουλεὸν ὦσε μέγα ξίφος, οὐδʼ ἀπίθησε</l>
<l>μύθῳ Ἀθηναίης· ἣ δʼ Οὔλυμπον δὲ βεβήκει</l>
<l>δώματʼ ἐς αἰγιόχοιο Διὸς μετὰ δαίμονας ἄλλους.</l>
<l>
<milestone ed="P" unit="para"/>Πηλεΐδης δʼ ἐξαῦτις ἀταρτηροῖς ἐπέεσσιν</l>
<l>Ἀτρεΐδην προσέειπε, καὶ οὔ πω λῆγε χόλοιο·</l>
<l n="225">οἰνοβαρές, κυνὸς ὄμματʼ ἔχων, κραδίην δʼ ἐλάφοιο,</l>
<l>οὔτέ ποτʼ ἐς πόλεμον ἅμα λαῷ θωρηχθῆναι</l>
<l>οὔτε λόχον δʼ ἰέναι σὺν ἀριστήεσσιν Ἀχαιῶν</l>
<l>τέτληκας θυμῷ· τὸ δέ τοι κὴρ εἴδεται εἶναι.</l>
<l>ἦ πολὺ λώϊόν ἐστι κατὰ στρατὸν εὐρὺν Ἀχαιῶν</l>
<l n="230">δῶρʼ ἀποαιρεῖσθαι ὅς τις σέθεν ἀντίον εἴπῃ·</l>
<l>δημοβόρος βασιλεὺς ἐπεὶ οὐτιδανοῖσιν ἀνάσσεις·</l>
<l>ἦ γὰρ ἂν Ἀτρεΐδη νῦν ὕστατα λωβήσαιο.</l>
<l>ἀλλʼ ἔκ τοι ἐρέω καὶ ἐπὶ μέγαν ὅρκον ὀμοῦμαι·</l>
<l>ναὶ μὰ τόδε σκῆπτρον, τὸ μὲν οὔ ποτε φύλλα καὶ ὄζους</l>
<l n="235">φύσει, ἐπεὶ δὴ πρῶτα τομὴν ἐν ὄρεσσι λέλοιπεν,</l>
<l>οὐδʼ ἀναθηλήσει· περὶ γάρ ῥά ἑ χαλκὸς ἔλεψε</l>
<l>φύλλά τε καὶ φλοιόν· νῦν αὖτέ μιν υἷες Ἀχαιῶν</l>
<l>ἐν παλάμῃς φορέουσι δικασπόλοι, οἵ τε θέμιστας</l>
<l>πρὸς Διὸς εἰρύαται· ὃ δέ τοι μέγας ἔσσεται ὅρκος·</l>
<l n="240">ἦ ποτʼ Ἀχιλλῆος ποθὴ ἵξεται υἷας Ἀχαιῶν</l>
<l>σύμπαντας· τότε δʼ οὔ τι δυνήσεαι ἀχνύμενός περ</l>
<l>χραισμεῖν, εὖτʼ ἂν πολλοὶ ὑφʼ Ἕκτορος ἀνδροφόνοιο</l>
<l>θνήσκοντες πίπτωσι· σὺ δʼ ἔνδοθι θυμὸν ἀμύξεις</l>
<l>χωόμενος ὅ τʼ ἄριστον Ἀχαιῶν οὐδὲν ἔτισας.</l>
<milestone ed="p" n="245" unit="card"/>
<l n="245">
<milestone ed="P" unit="para"/>ὣς φάτο Πηλεΐδης, ποτὶ δὲ σκῆπτρον βάλε γαίῃ</l>
<l>χρυσείοις ἥλοισι πεπαρμένον, ἕζετο δʼ αὐτός·</l>
<l>Ἀτρεΐδης δʼ ἑτέρωθεν ἐμήνιε· τοῖσι δὲ Νέστωρ</l>
<l>ἡδυεπὴς ἀνόρουσε λιγὺς Πυλίων ἀγορητής,</l>
<l>τοῦ καὶ ἀπὸ γλώσσης μέλιτος γλυκίων ῥέεν αὐδή·</l>
<l n="250">τῷ δʼ ἤδη δύο μὲν γενεαὶ μερόπων ἀνθρώπων</l>
<l>ἐφθίαθʼ, οἵ οἱ πρόσθεν ἅμα τράφεν ἠδʼ ἐγένοντο</l>
<l>ἐν Πύλῳ ἠγαθέῃ, μετὰ δὲ τριτάτοισιν ἄνασσεν·</l>
<l>ὅ σφιν ἐὺ φρονέων ἀγορήσατο καὶ μετέειπεν·</l>
<l>ὦ πόποι ἦ μέγα πένθος Ἀχαιΐδα γαῖαν ἱκάνει·</l>
<l n="255">ἦ κεν γηθήσαι Πρίαμος Πριάμοιό τε παῖδες</l>
<l>ἄλλοι τε Τρῶες μέγα κεν κεχαροίατο θυμῷ</l>
<l>εἰ σφῶϊν τάδε πάντα πυθοίατο μαρναμένοιϊν,</l>
<l>οἳ περὶ μὲν βουλὴν Δαναῶν, περὶ δʼ ἐστὲ μάχεσθαι.</l>
<l>ἀλλὰ πίθεσθʼ· ἄμφω δὲ νεωτέρω ἐστὸν ἐμεῖο·</l>
<l n="260">ἤδη γάρ ποτʼ ἐγὼ καὶ ἀρείοσιν ἠέ περ ὑμῖν</l>
<l>ἀνδράσιν ὡμίλησα, καὶ οὔ ποτέ μʼ οἵ γʼ ἀθέριζον.</l>
<l>οὐ γάρ πω τοίους ἴδον ἀνέρας οὐδὲ ἴδωμαι,</l>
<l>οἷον Πειρίθοόν τε Δρύαντά τε ποιμένα λαῶν</l>
<l>Καινέα τʼ Ἐξάδιόν τε καὶ ἀντίθεον Πολύφημον</l>
<l n="265">Θησέα τʼ Αἰγεΐδην, ἐπιείκελον ἀθανάτοισιν·</l>
<l>κάρτιστοι δὴ κεῖνοι ἐπιχθονίων τράφεν ἀνδρῶν·</l>
<l>κάρτιστοι μὲν ἔσαν καὶ καρτίστοις ἐμάχοντο</l>
<l>φηρσὶν ὀρεσκῴοισι καὶ ἐκπάγλως ἀπόλεσσαν.</l>
<l>καὶ μὲν τοῖσιν ἐγὼ μεθομίλεον ἐκ Πύλου ἐλθὼν</l>
<l n="270">τηλόθεν ἐξ ἀπίης γαίης· καλέσαντο γὰρ αὐτοί·</l>
<l>καὶ μαχόμην κατʼ ἔμʼ αὐτὸν ἐγώ· κείνοισι δʼ ἂν οὔ τις</l>
<l>τῶν οἳ νῦν βροτοί εἰσιν ἐπιχθόνιοι μαχέοιτο·</l>
<l>καὶ μέν μευ βουλέων ξύνιεν πείθοντό τε μύθῳ·</l>
<l>ἀλλὰ πίθεσθε καὶ ὔμμες, ἐπεὶ πείθεσθαι ἄμεινον·</l>
<l n="275">μήτε σὺ τόνδʼ ἀγαθός περ ἐὼν ἀποαίρεο κούρην,</l>
<l>ἀλλʼ ἔα ὥς οἱ πρῶτα δόσαν γέρας υἷες Ἀχαιῶν·</l>
<l>μήτε σὺ Πηλείδη ἔθελʼ ἐριζέμεναι βασιλῆϊ</l>
<l>ἀντιβίην, ἐπεὶ οὔ ποθʼ ὁμοίης ἔμμορε τιμῆς</l>
<l>σκηπτοῦχος βασιλεύς, ᾧ τε Ζεὺς κῦδος ἔδωκεν.</l>
<l n="280">εἰ δὲ σὺ καρτερός ἐσσι θεὰ δέ σε γείνατο μήτηρ,</l>
<l>ἀλλʼ ὅ γε φέρτερός ἐστιν ἐπεὶ πλεόνεσσιν ἀνάσσει.</l>
<l>Ἀτρεΐδη σὺ δὲ παῦε τεὸν μένος· αὐτὰρ ἔγωγε</l>
<l>λίσσομʼ Ἀχιλλῆϊ μεθέμεν χόλον, ὃς μέγα πᾶσιν</l>
<l>ἕρκος Ἀχαιοῖσιν πέλεται πολέμοιο κακοῖο.</l>
<milestone ed="p" n="285" unit="card"/>
<l n="285">
<milestone ed="P" unit="para"/>τὸν δʼ ἀπαμειβόμενος προσέφη κρείων Ἀγαμέμνων·</l>
<q direct="unspecified">
<l>ναὶ δὴ ταῦτά γε πάντα γέρον κατὰ μοῖραν ἔειπες·</l>
<l>ἀλλʼ ὅδʼ ἀνὴρ ἐθέλει περὶ πάντων ἔμμεναι ἄλλων,</l>
<l>πάντων μὲν κρατέειν ἐθέλει, πάντεσσι δʼ ἀνάσσειν,</l>
<l>πᾶσι δὲ σημαίνειν, ἅ τινʼ οὐ πείσεσθαι ὀΐω·</l>
<l n="290">εἰ δέ μιν αἰχμητὴν ἔθεσαν θεοὶ αἰὲν ἐόντες</l>
<l>τοὔνεκά οἱ προθέουσιν ὀνείδεα μυθήσασθαι;</l>
</q>
<l>
<milestone ed="P" unit="para"/>τὸν δʼ ἄρʼ ὑποβλήδην ἠμείβετο δῖος Ἀχιλλεύς·</l>
<l>ἦ γάρ κεν δειλός τε καὶ οὐτιδανὸς καλεοίμην</l>
<l>εἰ δὴ σοὶ πᾶν ἔργον ὑπείξομαι ὅττί κεν εἴπῃς·</l>
<l n="295">ἄλλοισιν δὴ ταῦτʼ ἐπιτέλλεο, μὴ γὰρ ἔμοιγε</l>
<l>σήμαινʼ· οὐ γὰρ ἔγωγʼ ἔτι σοὶ πείσεσθαι ὀΐω.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσι·</l>
<l>χερσὶ μὲν οὔ τοι ἔγωγε μαχήσομαι εἵνεκα κούρης</l>
<l>οὔτε σοὶ οὔτέ τῳ ἄλλῳ, ἐπεί μʼ ἀφέλεσθέ γε δόντες·</l>
<l n="300">τῶν δʼ ἄλλων ἅ μοί ἐστι θοῇ παρὰ νηῒ μελαίνῃ</l>
<l>τῶν οὐκ ἄν τι φέροις ἀνελὼν ἀέκοντος ἐμεῖο·</l>
<l>εἰ δʼ ἄγε μὴν πείρησαι ἵνα γνώωσι καὶ οἵδε·</l>
<l>αἶψά τοι αἷμα κελαινὸν ἐρωήσει περὶ δουρί.</l>
<l>
<milestone ed="P" unit="para"/>ὣς τώ γʼ ἀντιβίοισι μαχεσσαμένω ἐπέεσσιν</l>
<l n="305">ἀνστήτην, λῦσαν δʼ ἀγορὴν παρὰ νηυσὶν Ἀχαιῶν·</l>
<l>Πηλεΐδης μὲν ἐπὶ κλισίας καὶ νῆας ἐΐσας</l>
<l>ἤϊε σύν τε Μενοιτιάδῃ καὶ οἷς ἑτάροισιν·</l>
<l>Ἀτρεΐδης δʼ ἄρα νῆα θοὴν ἅλα δὲ προέρυσσεν,</l>
<l>ἐν δʼ ἐρέτας ἔκρινεν ἐείκοσιν, ἐς δʼ ἑκατόμβην</l>
<l n="310">βῆσε θεῷ, ἀνὰ δὲ Χρυσηΐδα καλλιπάρῃον</l>
<l>εἷσεν ἄγων· ἐν δʼ ἀρχὸς ἔβη πολύμητις Ὀδυσσεύς.</l>
<milestone ed="p" n="312" unit="card"/>
<l>
<milestone ed="P" unit="para"/>οἳ μὲν ἔπειτʼ ἀναβάντες ἐπέπλεον ὑγρὰ κέλευθα,</l>
<l>λαοὺς δʼ Ἀτρεΐδης ἀπολυμαίνεσθαι ἄνωγεν·</l>
<l>οἳ δʼ ἀπελυμαίνοντο καὶ εἰς ἅλα λύματα βάλλον,</l>
<l n="315">ἕρδον δʼ Ἀπόλλωνι τεληέσσας ἑκατόμβας</l>
<l>ταύρων ἠδʼ αἰγῶν παρὰ θῖνʼ ἁλὸς ἀτρυγέτοιο·</l>
<l>κνίση δʼ οὐρανὸν ἷκεν ἑλισσομένη περὶ καπνῷ.</l>
<l>
<milestone ed="P" unit="para"/>ὣς οἳ μὲν τὰ πένοντο κατὰ στρατόν· οὐδʼ Ἀγαμέμνων</l>
<l>λῆγʼ ἔριδος τὴν πρῶτον ἐπηπείλησʼ Ἀχιλῆϊ,</l>
<l n="320">ἀλλʼ ὅ γε Ταλθύβιόν τε καὶ Εὐρυβάτην προσέειπε,</l>
<l>τώ οἱ ἔσαν κήρυκε καὶ ὀτρηρὼ θεράποντε·</l>
<l>ἔρχεσθον κλισίην Πηληϊάδεω Ἀχιλῆος·</l>
<l>χειρὸς ἑλόντʼ ἀγέμεν Βρισηΐδα καλλιπάρῃον·</l>
<l>εἰ δέ κε μὴ δώῃσιν ἐγὼ δέ κεν αὐτὸς ἕλωμαι</l>
<l n="325">ἐλθὼν σὺν πλεόνεσσι· τό οἱ καὶ ῥίγιον ἔσται.</l>
<l>
<milestone ed="P" unit="para"/>ὣς εἰπὼν προΐει, κρατερὸν δʼ ἐπὶ μῦθον ἔτελλε·</l>
<l>τὼ δʼ ἀέκοντε βάτην παρὰ θῖνʼ ἁλὸς ἀτρυγέτοιο,</l>
<l>Μυρμιδόνων δʼ ἐπί τε κλισίας καὶ νῆας ἱκέσθην,</l>
<l>τὸν δʼ εὗρον παρά τε κλισίῃ καὶ νηῒ μελαίνῃ</l>
<l n="330">ἥμενον· οὐδʼ ἄρα τώ γε ἰδὼν γήθησεν Ἀχιλλεύς.</l>
<l>τὼ μὲν ταρβήσαντε καὶ αἰδομένω βασιλῆα</l>
<l>στήτην, οὐδέ τί μιν προσεφώνεον οὐδʼ ἐρέοντο·</l>
<l>αὐτὰρ ὃ ἔγνω ᾗσιν ἐνὶ φρεσὶ φώνησέν τε·</l>
<l>χαίρετε κήρυκες Διὸς ἄγγελοι ἠδὲ καὶ ἀνδρῶν,</l>
<l n="335">ἆσσον ἴτʼ· οὔ τί μοι ὔμμες ἐπαίτιοι ἀλλʼ Ἀγαμέμνων,</l>
<l>ὃ σφῶϊ προΐει Βρισηΐδος εἵνεκα κούρης.</l>
<l>ἀλλʼ ἄγε διογενὲς Πατρόκλεες ἔξαγε κούρην</l>
<l>καί σφωϊν δὸς ἄγειν· τὼ δʼ αὐτὼ μάρτυροι ἔστων</l>
<l>πρός τε θεῶν μακάρων πρός τε θνητῶν ἀνθρώπων</l>
<l n="340">καὶ πρὸς τοῦ βασιλῆος ἀπηνέος εἴ ποτε δʼ αὖτε</l>
<l>χρειὼ ἐμεῖο γένηται ἀεικέα λοιγὸν ἀμῦναι</l>
<l>τοῖς ἄλλοις· ἦ γὰρ ὅ γʼ ὀλοιῇσι φρεσὶ θύει,</l>
<l>οὐδέ τι οἶδε νοῆσαι ἅμα πρόσσω καὶ ὀπίσσω,</l>
<l>ὅππως οἱ παρὰ νηυσὶ σόοι μαχέοιντο Ἀχαιοί.</l>
<milestone ed="p" n="345" unit="card"/>
<l n="345">
<milestone ed="P" unit="para"/>ὣς φάτο, Πάτροκλος δὲ φίλῳ ἐπεπείθεθʼ ἑταίρῳ,</l>
<l>ἐκ δʼ ἄγαγε κλισίης Βρισηΐδα καλλιπάρῃον,</l>
<l>δῶκε δʼ ἄγειν· τὼ δʼ αὖτις ἴτην παρὰ νῆας Ἀχαιῶν·</l>
<l>ἣ δʼ ἀέκουσʼ ἅμα τοῖσι γυνὴ κίεν· αὐτὰρ Ἀχιλλεὺς</l>
<l>δακρύσας ἑτάρων ἄφαρ ἕζετο νόσφι λιασθείς,</l>
<l n="350">θῖνʼ ἔφʼ ἁλὸς πολιῆς, ὁρόων ἐπʼ ἀπείρονα πόντον·</l>
<l>πολλὰ δὲ μητρὶ φίλῃ ἠρήσατο χεῖρας ὀρεγνύς·</l>
<l>μῆτερ ἐπεί μʼ ἔτεκές γε μινυνθάδιόν περ ἐόντα,</l>
<l>τιμήν πέρ μοι ὄφελλεν Ὀλύμπιος ἐγγυαλίξαι</l>
<l>Ζεὺς ὑψιβρεμέτης· νῦν δʼ οὐδέ με τυτθὸν ἔτισεν·</l>
<l n="355">ἦ γάρ μʼ Ἀτρεΐδης εὐρὺ κρείων Ἀγαμέμνων</l>
<l>ἠτίμησεν· ἑλὼν γὰρ ἔχει γέρας αὐτὸς ἀπούρας.</l>
<l>
<milestone ed="P" unit="para"/>ὣς φάτο δάκρυ χέων, τοῦ δʼ ἔκλυε πότνια μήτηρ</l>
<l>ἡμένη ἐν βένθεσσιν ἁλὸς παρὰ πατρὶ γέροντι·</l>
<l>καρπαλίμως δʼ ἀνέδυ πολιῆς ἁλὸς ἠΰτʼ ὀμίχλη,</l>
<l n="360">καί ῥα πάροιθʼ αὐτοῖο καθέζετο δάκρυ χέοντος,</l>
<l>χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζε·</l>
<l>τέκνον τί κλαίεις; τί δέ σε φρένας ἵκετο πένθος;</l>
<l>ἐξαύδα, μὴ κεῦθε νόῳ, ἵνα εἴδομεν ἄμφω.</l>
<l>
<milestone ed="P" unit="para"/>τὴν δὲ βαρὺ στενάχων προσέφη πόδας ὠκὺς Ἀχιλλεύς·</l>
<q direct="unspecified">
<l n="365">οἶσθα· τί ἤ τοι ταῦτα ἰδυίῃ πάντʼ ἀγορεύω;</l>
<l>ᾠχόμεθʼ ἐς Θήβην ἱερὴν πόλιν Ἠετίωνος,</l>
<l>τὴν δὲ διεπράθομέν τε καὶ ἤγομεν ἐνθάδε πάντα·</l>
<l>καὶ τὰ μὲν εὖ δάσσαντο μετὰ σφίσιν υἷες Ἀχαιῶν,</l>
<l>ἐκ δʼ ἕλον Ἀτρεΐδῃ Χρυσηΐδα καλλιπάρῃον.</l>
<l n="370">Χρύσης δʼ αὖθʼ ἱερεὺς ἑκατηβόλου Ἀπόλλωνος</l>
<l>ἦλθε θοὰς ἐπὶ νῆας Ἀχαιῶν χαλκοχιτώνων</l>
<l>λυσόμενός τε θύγατρα φέρων τʼ ἀπερείσιʼ ἄποινα,</l>
<l>στέμματʼ ἔχων ἐν χερσὶν ἑκηβόλου Ἀπόλλωνος</l>
<l>χρυσέῳ ἀνὰ σκήπτρῳ, καὶ λίσσετο πάντας Ἀχαιούς,</l>
<l n="375">Ἀτρεΐδα δὲ μάλιστα δύω κοσμήτορε λαῶν.</l>
<l>ἔνθʼ ἄλλοι μὲν πάντες ἐπευφήμησαν Ἀχαιοὶ</l>
<l>αἰδεῖσθαί θʼ ἱερῆα καὶ ἀγλαὰ δέχθαι ἄποινα·</l>
<l>ἀλλʼ οὐκ Ἀτρεΐδῃ Ἀγαμέμνονι ἥνδανε θυμῷ,</l>
<l>ἀλλὰ κακῶς ἀφίει, κρατερὸν δʼ ἐπὶ μῦθον ἔτελλε·</l>
<l n="380">χωόμενος δʼ ὁ γέρων πάλιν ᾤχετο· τοῖο δʼ Ἀπόλλων</l>
<l>εὐξαμένου ἤκουσεν, ἐπεὶ μάλα οἱ φίλος ἦεν,</l>
<l>ἧκε δʼ ἐπʼ Ἀργείοισι κακὸν βέλος· οἳ δέ νυ λαοὶ</l>
<l>θνῇσκον ἐπασσύτεροι, τὰ δʼ ἐπῴχετο κῆλα θεοῖο</l>
<l>πάντῃ ἀνὰ στρατὸν εὐρὺν Ἀχαιῶν· ἄμμι δὲ μάντις</l>
<l n="385">εὖ εἰδὼς ἀγόρευε θεοπροπίας ἑκάτοιο.</l>
<milestone ed="p" n="386" unit="card"/>
<l>αὐτίκʼ ἐγὼ πρῶτος κελόμην θεὸν ἱλάσκεσθαι·</l>
<l>Ἀτρεΐωνα δʼ ἔπειτα χόλος λάβεν, αἶψα δʼ ἀναστὰς</l>
<l>ἠπείλησεν μῦθον ὃ δὴ τετελεσμένος ἐστί·</l>
<l>τὴν μὲν γὰρ σὺν νηῒ θοῇ ἑλίκωπες Ἀχαιοὶ</l>
<l n="390">ἐς Χρύσην πέμπουσιν, ἄγουσι δὲ δῶρα ἄνακτι·</l>
<l>τὴν δὲ νέον κλισίηθεν ἔβαν κήρυκες ἄγοντες</l>
<l>κούρην Βρισῆος τήν μοι δόσαν υἷες Ἀχαιῶν.</l>
<l>ἀλλὰ σὺ εἰ δύνασαί γε περίσχεο παιδὸς ἑῆος·</l>
<l>ἐλθοῦσʼ Οὔλυμπον δὲ Δία λίσαι, εἴ ποτε δή τι</l>
<l n="395">ἢ ἔπει ὤνησας κραδίην Διὸς ἠὲ καὶ ἔργῳ.</l>
<l>πολλάκι γάρ σεο πατρὸς ἐνὶ μεγάροισιν ἄκουσα</l>
<l>εὐχομένης ὅτʼ ἔφησθα κελαινεφέϊ Κρονίωνι</l>
<l>οἴη ἐν ἀθανάτοισιν ἀεικέα λοιγὸν ἀμῦναι,</l>
<l>ὁππότε μιν ξυνδῆσαι Ὀλύμπιοι ἤθελον ἄλλοι</l>
<l n="400">Ἥρη τʼ ἠδὲ Ποσειδάων καὶ Παλλὰς Ἀθήνη·</l>
<l>ἀλλὰ σὺ τόν γʼ ἐλθοῦσα θεὰ ὑπελύσαο δεσμῶν,</l>
<l>ὦχʼ ἑκατόγχειρον καλέσασʼ ἐς μακρὸν Ὄλυμπον,</l>
<l>ὃν Βριάρεων καλέουσι θεοί, ἄνδρες δέ τε πάντες</l>
<l>Αἰγαίωνʼ, ὃ γὰρ αὖτε βίην οὗ πατρὸς ἀμείνων·</l>
<l n="405">ὅς ῥα παρὰ Κρονίωνι καθέζετο κύδεϊ γαίων·</l>
<l>τὸν καὶ ὑπέδεισαν μάκαρες θεοὶ οὐδʼ ἔτʼ ἔδησαν.</l>
<l>τῶν νῦν μιν μνήσασα παρέζεο καὶ λαβὲ γούνων</l>
<l>αἴ κέν πως ἐθέλῃσιν ἐπὶ Τρώεσσιν ἀρῆξαι,</l>
<l>τοὺς δὲ κατὰ πρύμνας τε καὶ ἀμφʼ ἅλα ἔλσαι Ἀχαιοὺς</l>
<l n="410">κτεινομένους, ἵνα πάντες ἐπαύρωνται βασιλῆος,</l>
<l>γνῷ δὲ καὶ Ἀτρεΐδης εὐρὺ κρείων Ἀγαμέμνων</l>
<l>ἣν ἄτην ὅ τʼ ἄριστον Ἀχαιῶν οὐδὲν ἔτισεν.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Θέτις κατὰ δάκρυ χέουσα·</l>
<l>ὤ μοι τέκνον ἐμόν, τί νύ σʼ ἔτρεφον αἰνὰ τεκοῦσα;</l>
<l n="415">αἴθʼ ὄφελες παρὰ νηυσὶν ἀδάκρυτος καὶ ἀπήμων</l>
<l>ἧσθαι, ἐπεί νύ τοι αἶσα μίνυνθά περ οὔ τι μάλα δήν·</l>
<l>νῦν δʼ ἅμα τʼ ὠκύμορος καὶ ὀϊζυρὸς περὶ πάντων</l>
<l>ἔπλεο· τώ σε κακῇ αἴσῃ τέκον ἐν μεγάροισι.</l>
<l>τοῦτο δέ τοι ἐρέουσα ἔπος Διὶ τερπικεραύνῳ</l>
<l n="420">εἶμʼ αὐτὴ πρὸς Ὄλυμπον ἀγάννιφον αἴ κε πίθηται.</l>
<l>ἀλλὰ σὺ μὲν νῦν νηυσὶ παρήμενος ὠκυπόροισι</l>
<l>μήνιʼ Ἀχαιοῖσιν, πολέμου δʼ ἀποπαύεο πάμπαν·</l>
<l>Ζεὺς γὰρ ἐς Ὠκεανὸν μετʼ ἀμύμονας Αἰθιοπῆας</l>
<l>χθιζὸς ἔβη κατὰ δαῖτα, θεοὶ δʼ ἅμα πάντες ἕποντο·</l>
<l n="425">δωδεκάτῃ δέ τοι αὖτις ἐλεύσεται Οὔλυμπον δέ,</l>
<l>καὶ τότʼ ἔπειτά τοι εἶμι Διὸς ποτὶ χαλκοβατὲς δῶ,</l>
<l>καί μιν γουνάσομαι καί μιν πείσεσθαι ὀΐω.</l>
<milestone ed="p" n="428" unit="card"/>
<l>
<milestone ed="P" unit="para"/>ὣς ἄρα φωνήσασʼ ἀπεβήσετο, τὸν δὲ λίπʼ αὐτοῦ</l>
<l>χωόμενον κατὰ θυμὸν ἐϋζώνοιο γυναικὸς</l>
<l n="430">τήν ῥα βίῃ ἀέκοντος ἀπηύρων· αὐτὰρ Ὀδυσσεὺς</l>
<l>ἐς Χρύσην ἵκανεν ἄγων ἱερὴν ἑκατόμβην.</l>
<l>οἳ δʼ ὅτε δὴ λιμένος πολυβενθέος ἐντὸς ἵκοντο</l>
<l>ἱστία μὲν στείλαντο, θέσαν δʼ ἐν νηῒ μελαίνῃ,</l>
<l>ἱστὸν δʼ ἱστοδόκῃ πέλασαν προτόνοισιν ὑφέντες</l>
<l n="435">καρπαλίμως, τὴν δʼ εἰς ὅρμον προέρεσσαν ἐρετμοῖς.</l>
<l>ἐκ δʼ εὐνὰς ἔβαλον, κατὰ δὲ πρυμνήσιʼ ἔδησαν·</l>
<l>ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,</l>
<l>ἐκ δʼ ἑκατόμβην βῆσαν ἑκηβόλῳ Ἀπόλλωνι·</l>
<l>ἐκ δὲ Χρυσηῒς νηὸς βῆ ποντοπόροιο.</l>
<l n="440">τὴν μὲν ἔπειτʼ ἐπὶ βωμὸν ἄγων πολύμητις Ὀδυσσεὺς</l>
<l>πατρὶ φίλῳ ἐν χερσὶ τίθει καί μιν προσέειπεν·</l>
<l>ὦ Χρύση, πρό μʼ ἔπεμψεν ἄναξ ἀνδρῶν Ἀγαμέμνων</l>
<l>παῖδά τε σοὶ ἀγέμεν, Φοίβῳ θʼ ἱερὴν ἑκατόμβην</l>
<l>ῥέξαι ὑπὲρ Δαναῶν ὄφρʼ ἱλασόμεσθα ἄνακτα,</l>
<l n="445">ὃς νῦν Ἀργείοισι πολύστονα κήδεʼ ἐφῆκεν.</l>
<l>
<milestone ed="P" unit="para"/>ὣς εἰπὼν ἐν χερσὶ τίθει, ὃ δὲ δέξατο χαίρων</l>
<l>παῖδα φίλην· τοὶ δʼ ὦκα θεῷ ἱερὴν ἑκατόμβην</l>
<l>ἑξείης ἔστησαν ἐΰδμητον περὶ βωμόν,</l>
<l>χερνίψαντο δʼ ἔπειτα καὶ οὐλοχύτας ἀνέλοντο.</l>
<l n="450">τοῖσιν δὲ Χρύσης μεγάλʼ εὔχετο χεῖρας ἀνασχών·</l>
<l>κλῦθί μευ ἀργυρότοξʼ, ὃς Χρύσην ἀμφιβέβηκας</l>
<l>Κίλλαν τε ζαθέην Τενέδοιό τε ἶφι ἀνάσσεις·</l>
<l>ἦ μὲν δή ποτʼ ἐμεῦ πάρος ἔκλυες εὐξαμένοιο,</l>
<l>τίμησας μὲν ἐμέ, μέγα δʼ ἴψαο λαὸν Ἀχαιῶν·</l>
<l n="455">ἠδʼ ἔτι καὶ νῦν μοι τόδʼ ἐπικρήηνον ἐέλδωρ·</l>
<l>ἤδη νῦν Δαναοῖσιν ἀεικέα λοιγὸν ἄμυνον.</l>
<l>
<milestone ed="P" unit="para"/>ὣς ἔφατʼ εὐχόμενος, τοῦ δʼ ἔκλυε Φοῖβος Ἀπόλλων.</l>
<milestone ed="p" n="458" unit="card"/>
<l>αὐτὰρ ἐπεί ῥʼ εὔξαντο καὶ οὐλοχύτας προβάλοντο,</l>
<l>αὐέρυσαν μὲν πρῶτα καὶ ἔσφαξαν καὶ ἔδειραν,</l>
<l n="460">μηρούς τʼ ἐξέταμον κατά τε κνίσῃ ἐκάλυψαν</l>
<l>δίπτυχα ποιήσαντες, ἐπʼ αὐτῶν δʼ ὠμοθέτησαν·</l>
<l>καῖε δʼ ἐπὶ σχίζῃς ὁ γέρων, ἐπὶ δʼ αἴθοπα οἶνον</l>
<l>λεῖβε· νέοι δὲ παρʼ αὐτὸν ἔχον πεμπώβολα χερσίν.</l>
<l>αὐτὰρ ἐπεὶ κατὰ μῆρε κάη καὶ σπλάγχνα πάσαντο,</l>
<l n="465">μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,</l>
<l>ὤπτησάν τε περιφραδέως, ἐρύσαντό τε πάντα.</l>
<l>αὐτὰρ ἐπεὶ παύσαντο πόνου τετύκοντό τε δαῖτα</l>
<l>δαίνυντʼ, οὐδέ τι θυμὸς ἐδεύετο δαιτὸς ἐΐσης.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l n="470">κοῦροι μὲν κρητῆρας ἐπεστέψαντο ποτοῖο,</l>
<l>νώμησαν δʼ ἄρα πᾶσιν ἐπαρξάμενοι δεπάεσσιν·</l>
<l>οἳ δὲ πανημέριοι μολπῇ θεὸν ἱλάσκοντο</l>
<l>καλὸν ἀείδοντες παιήονα κοῦροι Ἀχαιῶν</l>
<l>μέλποντες ἑκάεργον· ὃ δὲ φρένα τέρπετʼ ἀκούων.</l>
<l n="475">
<milestone ed="P" unit="para"/>ἦμος δʼ ἠέλιος κατέδυ καὶ ἐπὶ κνέφας ἦλθε,</l>
<l>δὴ τότε κοιμήσαντο παρὰ πρυμνήσια νηός·</l>
<l>ἦμος δʼ ἠριγένεια φάνη ῥοδοδάκτυλος Ἠώς,</l>
<l>καὶ τότʼ ἔπειτʼ ἀνάγοντο μετὰ στρατὸν εὐρὺν Ἀχαιῶν·</l>
<l>τοῖσιν δʼ ἴκμενον οὖρον ἵει ἑκάεργος Ἀπόλλων·</l>
<l n="480">οἳ δʼ ἱστὸν στήσαντʼ ἀνά θʼ ἱστία λευκὰ πέτασσαν,</l>
<l>ἐν δʼ ἄνεμος πρῆσεν μέσον ἱστίον, ἀμφὶ δὲ κῦμα</l>
<l>στείρῃ πορφύρεον μεγάλʼ ἴαχε νηὸς ἰούσης·</l>
<l>ἣ δʼ ἔθεεν κατὰ κῦμα διαπρήσσουσα κέλευθον.</l>
<l>αὐτὰρ ἐπεί ῥʼ ἵκοντο κατὰ στρατὸν εὐρὺν Ἀχαιῶν,</l>
<l n="485">νῆα μὲν οἵ γε μέλαιναν ἐπʼ ἠπείροιο ἔρυσσαν</l>
<l>ὑψοῦ ἐπὶ ψαμάθοις, ὑπὸ δʼ ἕρματα μακρὰ τάνυσσαν·</l>
<l>αὐτοὶ δʼ ἐσκίδναντο κατὰ κλισίας τε νέας τε.</l>
<l>
<milestone ed="P" unit="para"/>αὐτὰρ ὃ μήνιε νηυσὶ παρήμενος ὠκυπόροισι</l>
<l>διογενὴς Πηλῆος υἱὸς πόδας ὠκὺς Ἀχιλλεύς·</l>
<l n="490">οὔτέ ποτʼ εἰς ἀγορὴν πωλέσκετο κυδιάνειραν</l>
<l>οὔτέ ποτʼ ἐς πόλεμον, ἀλλὰ φθινύθεσκε φίλον κῆρ</l>
<l>αὖθι μένων, ποθέεσκε δʼ ἀϋτήν τε πτόλεμόν τε.</l>
<milestone ed="p" n="493" unit="card"/>
<l>
<milestone ed="P" unit="para"/>ἀλλʼ ὅτε δή ῥʼ ἐκ τοῖο δυωδεκάτη γένετʼ ἠώς,</l>
<l>καὶ τότε δὴ πρὸς Ὄλυμπον ἴσαν θεοὶ αἰὲν ἐόντες</l>
<l n="495">πάντες ἅμα, Ζεὺς δʼ ἦρχε· Θέτις δʼ οὐ λήθετʼ ἐφετμέων</l>
<l>παιδὸς ἑοῦ, ἀλλʼ ἥ γʼ ἀνεδύσετο κῦμα θαλάσσης.</l>
<l>ἠερίη δʼ ἀνέβη μέγαν οὐρανὸν Οὔλυμπόν τε.</l>
<l>εὗρεν δʼ εὐρύοπα Κρονίδην ἄτερ ἥμενον ἄλλων</l>
<l>ἀκροτάτῃ κορυφῇ πολυδειράδος Οὐλύμποιο·</l>
<l n="500">καί ῥα πάροιθʼ αὐτοῖο καθέζετο, καὶ λάβε γούνων</l>
<l>σκαιῇ, δεξιτερῇ δʼ ἄρʼ ὑπʼ ἀνθερεῶνος ἑλοῦσα</l>
<l>λισσομένη προσέειπε Δία Κρονίωνα ἄνακτα·</l>
<l>Ζεῦ πάτερ εἴ ποτε δή σε μετʼ ἀθανάτοισιν ὄνησα</l>
<l>ἢ ἔπει ἢ ἔργῳ, τόδε μοι κρήηνον ἐέλδωρ·</l>
<l n="505">τίμησόν μοι υἱὸν ὃς ὠκυμορώτατος ἄλλων</l>
<l>ἔπλετʼ· ἀτάρ μιν νῦν γε ἄναξ ἀνδρῶν Ἀγαμέμνων</l>
<l>ἠτίμησεν· ἑλὼν γὰρ ἔχει γέρας αὐτὸς ἀπούρας.</l>
<l>ἀλλὰ σύ πέρ μιν τῖσον Ὀλύμπιε μητίετα Ζεῦ·</l>
<l>τόφρα δʼ ἐπὶ Τρώεσσι τίθει κράτος ὄφρʼ ἂν Ἀχαιοὶ</l>
<l n="510">υἱὸν ἐμὸν τίσωσιν ὀφέλλωσίν τέ ἑ τιμῇ.</l>
<l>
<milestone ed="P" unit="para"/>ὣς φάτο· τὴν δʼ οὔ τι προσέφη νεφεληγερέτα Ζεύς,</l>
<l>ἀλλʼ ἀκέων δὴν ἧστο· Θέτις δʼ ὡς ἥψατο γούνων</l>
<l>ὣς ἔχετʼ ἐμπεφυυῖα, καὶ εἴρετο δεύτερον αὖτις·</l>
<l>νημερτὲς μὲν δή μοι ὑπόσχεο καὶ κατάνευσον</l>
<l n="515">ἢ ἀπόειπʼ, ἐπεὶ οὔ τοι ἔπι δέος, ὄφρʼ ἐῢ εἰδέω</l>
<l>ὅσσον ἐγὼ μετὰ πᾶσιν ἀτιμοτάτη θεός εἰμι.</l>
<l>
<milestone ed="P" unit="para"/>τὴν δὲ μέγʼ ὀχθήσας προσέφη νεφεληγερέτα Ζεύς·</l>
<q direct="unspecified">
<l>ἦ δὴ λοίγια ἔργʼ ὅ τέ μʼ ἐχθοδοπῆσαι ἐφήσεις</l>
<l>Ἥρῃ ὅτʼ ἄν μʼ ἐρέθῃσιν ὀνειδείοις ἐπέεσσιν·</l>
<l n="520">ἣ δὲ καὶ αὔτως μʼ αἰεὶ ἐν ἀθανάτοισι θεοῖσι</l>
<l>νεικεῖ, καί τέ μέ φησι μάχῃ Τρώεσσιν ἀρήγειν.</l>
<l>ἀλλὰ σὺ μὲν νῦν αὖτις ἀπόστιχε μή τι νοήσῃ</l>
<l>Ἥρη· ἐμοὶ δέ κε ταῦτα μελήσεται ὄφρα τελέσσω·</l>
<l>εἰ δʼ ἄγε τοι κεφαλῇ κατανεύσομαι ὄφρα πεποίθῃς·</l>
<l n="525">τοῦτο γὰρ ἐξ ἐμέθεν γε μετʼ ἀθανάτοισι μέγιστον</l>
<l>τέκμωρ· οὐ γὰρ ἐμὸν παλινάγρετον οὐδʼ ἀπατηλὸν</l>
<l>οὐδʼ ἀτελεύτητον ὅ τί κεν κεφαλῇ κατανεύσω.</l>
<l>
<milestone ed="P" unit="para"/>ἦ καὶ κυανέῃσιν ἐπʼ ὀφρύσι νεῦσε Κρονίων·</l>
<l>ἀμβρόσιαι δʼ ἄρα χαῖται ἐπερρώσαντο ἄνακτος</l>
<l n="530">κρατὸς ἀπʼ ἀθανάτοιο· μέγαν δʼ ἐλέλιξεν Ὄλυμπον.</l>
<milestone ed="p" n="531" unit="card"/>
</q>
<l>
<milestone ed="P" unit="para"/>τώ γʼ ὣς βουλεύσαντε διέτμαγεν· ἣ μὲν ἔπειτα</l>
<l>εἰς ἅλα ἆλτο βαθεῖαν ἀπʼ αἰγλήεντος Ὀλύμπου,</l>
<l>Ζεὺς δὲ ἑὸν πρὸς δῶμα· θεοὶ δʼ ἅμα πάντες ἀνέσταν</l>
<l>ἐξ ἑδέων σφοῦ πατρὸς ἐναντίον· οὐδέ τις ἔτλη</l>
<l n="535">μεῖναι ἐπερχόμενον, ἀλλʼ ἀντίοι ἔσταν ἅπαντες.</l>
<l>ὣς ὃ μὲν ἔνθα καθέζετʼ ἐπὶ θρόνου· οὐδέ μιν Ἥρη</l>
<l>ἠγνοίησεν ἰδοῦσʼ ὅτι οἱ συμφράσσατο βουλὰς</l>
<l>ἀργυρόπεζα Θέτις θυγάτηρ ἁλίοιο γέροντος.</l>
<l>αὐτίκα κερτομίοισι Δία Κρονίωνα προσηύδα·</l>
<l n="540">τίς δʼ αὖ τοι δολομῆτα θεῶν συμφράσσατο βουλάς;</l>
<l>αἰεί τοι φίλον ἐστὶν ἐμεῦ ἀπὸ νόσφιν ἐόντα</l>
<l>κρυπτάδια φρονέοντα δικαζέμεν· οὐδέ τί πώ μοι</l>
<l>πρόφρων τέτληκας εἰπεῖν ἔπος ὅττι νοήσῃς.</l>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα πατὴρ ἀνδρῶν τε θεῶν τε·</l>
<l n="545">Ἥρη μὴ δὴ πάντας ἐμοὺς ἐπιέλπεο μύθους</l>
<l>εἰδήσειν· χαλεποί τοι ἔσοντʼ ἀλόχῳ περ ἐούσῃ·</l>
<l>ἀλλʼ ὃν μέν κʼ ἐπιεικὲς ἀκουέμεν οὔ τις ἔπειτα</l>
<l>οὔτε θεῶν πρότερος τὸν εἴσεται οὔτʼ ἀνθρώπων·</l>
<l>ὃν δέ κʼ ἐγὼν ἀπάνευθε θεῶν ἐθέλωμι νοῆσαι</l>
<l n="550">μή τι σὺ ταῦτα ἕκαστα διείρεο μηδὲ μετάλλα.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα βοῶπις πότνια Ἥρη·</l>
<l>αἰνότατε Κρονίδη ποῖον τὸν μῦθον ἔειπες;</l>
<l>καὶ λίην σε πάρος γʼ οὔτʼ εἴρομαι οὔτε μεταλλῶ,</l>
<l>ἀλλὰ μάλʼ εὔκηλος τὰ φράζεαι ἅσσʼ ἐθέλῃσθα.</l>
<l n="555">νῦν δʼ αἰνῶς δείδοικα κατὰ φρένα μή σε παρείπῃ</l>
<l>ἀργυρόπεζα Θέτις θυγάτηρ ἁλίοιο γέροντος·</l>
<l>ἠερίη γὰρ σοί γε παρέζετο καὶ λάβε γούνων·</l>
<l>τῇ σʼ ὀΐω κατανεῦσαι ἐτήτυμον ὡς Ἀχιλῆα</l>
<l>τιμήσῃς, ὀλέσῃς δὲ πολέας ἐπὶ νηυσὶν Ἀχαιῶν.</l>
<l n="560">
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>δαιμονίη αἰεὶ μὲν ὀΐεαι οὐδέ σε λήθω·</l>
<l>πρῆξαι δʼ ἔμπης οὔ τι δυνήσεαι, ἀλλʼ ἀπὸ θυμοῦ</l>
<l>μᾶλλον ἐμοὶ ἔσεαι· τὸ δέ τοι καὶ ῥίγιον ἔσται.</l>
<l>εἰ δʼ οὕτω τοῦτʼ ἐστὶν ἐμοὶ μέλλει φίλον εἶναι·</l>
<l n="565">ἀλλʼ ἀκέουσα κάθησο, ἐμῷ δʼ ἐπιπείθεο μύθῳ,</l>
<l>μή νύ τοι οὐ χραίσμωσιν ὅσοι θεοί εἰσʼ ἐν Ὀλύμπῳ</l>
<l>ἆσσον ἰόνθʼ, ὅτε κέν τοι ἀάπτους χεῖρας ἐφείω.</l>
<milestone ed="p" n="568" unit="card"/>
</q>
<l>
<milestone ed="P" unit="para"/>ὣς ἔφατʼ ἔδεισεν δὲ βοῶπις πότνια Ἥρη,</l>
<l>καί ῥʼ ἀκέουσα καθῆστο ἐπιγνάμψασα φίλον κῆρ·</l>
<l n="570">ὄχθησαν δʼ ἀνὰ δῶμα Διὸς θεοὶ Οὐρανίωνες·</l>
<l>τοῖσιν δʼ Ἥφαιστος κλυτοτέχνης ἦρχʼ ἀγορεύειν</l>
<q direct="unspecified">
<l>μητρὶ φίλῃ ἐπίηρα φέρων λευκωλένῳ Ἥρῃ·</l>
<l>ἦ δὴ λοίγια ἔργα τάδʼ ἔσσεται οὐδʼ ἔτʼ ἀνεκτά,</l>
<l>εἰ δὴ σφὼ ἕνεκα θνητῶν ἐριδαίνετον ὧδε,</l>
<l n="575">ἐν δὲ θεοῖσι κολῳὸν ἐλαύνετον· οὐδέ τι δαιτὸς</l>
<l>ἐσθλῆς ἔσσεται ἦδος, ἐπεὶ τὰ χερείονα νικᾷ.</l>
<l>μητρὶ δʼ ἐγὼ παράφημι καὶ αὐτῇ περ νοεούσῃ</l>
<l>πατρὶ φίλῳ ἐπίηρα φέρειν Διί, ὄφρα μὴ αὖτε</l>
<l>νεικείῃσι πατήρ, σὺν δʼ ἡμῖν δαῖτα ταράξῃ.</l>
<l n="580">εἴ περ γάρ κʼ ἐθέλῃσιν Ὀλύμπιος ἀστεροπητὴς</l>
<l>ἐξ ἑδέων στυφελίξαι· ὃ γὰρ πολὺ φέρτατός ἐστιν.</l>
<l>ἀλλὰ σὺ τὸν ἐπέεσσι καθάπτεσθαι μαλακοῖσιν·</l>
<l>αὐτίκʼ ἔπειθʼ ἵλαος Ὀλύμπιος ἔσσεται ἡμῖν.</l>
</q>
<l>
<milestone ed="P" unit="para"/>ὣς ἄρʼ ἔφη καὶ ἀναΐξας δέπας ἀμφικύπελλον</l>
<l n="585">μητρὶ φίλῃ ἐν χειρὶ τίθει καί μιν προσέειπε·</l>
<q direct="unspecified">
<l>τέτλαθι μῆτερ ἐμή, καὶ ἀνάσχεο κηδομένη περ,</l>
<l>μή σε φίλην περ ἐοῦσαν ἐν ὀφθαλμοῖσιν ἴδωμαι</l>
<l>θεινομένην, τότε δʼ οὔ τι δυνήσομαι ἀχνύμενός περ</l>
<l>χραισμεῖν· ἀργαλέος γὰρ Ὀλύμπιος ἀντιφέρεσθαι·</l>
<l n="590">ἤδη γάρ με καὶ ἄλλοτʼ ἀλεξέμεναι μεμαῶτα</l>
<l>ῥῖψε ποδὸς τεταγὼν ἀπὸ βηλοῦ θεσπεσίοιο,</l>
<l>πᾶν δʼ ἦμαρ φερόμην, ἅμα δʼ ἠελίῳ καταδύντι</l>
<l>κάππεσον ἐν Λήμνῳ, ὀλίγος δʼ ἔτι θυμὸς ἐνῆεν·</l>
<l>ἔνθά με Σίντιες ἄνδρες ἄφαρ κομίσαντο πεσόντα.</l>
</q>
<l n="595">
<milestone ed="P" unit="para"/>ὣς φάτο, μείδησεν δὲ θεὰ λευκώλενος Ἥρη,</l>
<l>μειδήσασα δὲ παιδὸς ἐδέξατο χειρὶ κύπελλον·</l>
<l>αὐτὰρ ὃ τοῖς ἄλλοισι θεοῖς ἐνδέξια πᾶσιν</l>
<l>οἰνοχόει γλυκὺ νέκταρ ἀπὸ κρητῆρος ἀφύσσων·</l>
<l>ἄσβεστος δʼ ἄρʼ ἐνῶρτο γέλως μακάρεσσι θεοῖσιν</l>
<l n="600">ὡς ἴδον Ἥφαιστον διὰ δώματα ποιπνύοντα.</l>
<l>
<milestone ed="P" unit="para"/>ὣς τότε μὲν πρόπαν ἦμαρ ἐς ἠέλιον καταδύντα</l>
<l>δαίνυντʼ, οὐδέ τι θυμὸς ἐδεύετο δαιτὸς ἐΐσης,</l>
<l>οὐ μὲν φόρμιγγος περικαλλέος ἣν ἔχʼ Ἀπόλλων,</l>
<l>Μουσάων θʼ αἳ ἄειδον ἀμειβόμεναι ὀπὶ καλῇ.</l>
<l n="605">
<milestone ed="P" unit="para"/>αὐτὰρ ἐπεὶ κατέδυ λαμπρὸν φάος ἠελίοιο,</l>
<l>οἳ μὲν κακκείοντες ἔβαν οἶκον δὲ ἕκαστος,</l>
<l>ἧχι ἑκάστῳ δῶμα περικλυτὸς ἀμφιγυήεις</l>
<l>Ἥφαιστος ποίησεν ἰδυίῃσι πραπίδεσσι·</l>
<l>Ζεὺς δὲ πρὸς ὃν λέχος ἤϊʼ Ὀλύμπιος ἀστεροπητής,</l>
<l n="610">ἔνθα πάρος κοιμᾶθʼ ὅτε μιν γλυκὺς ὕπνος ἱκάνοι·</l>
<l>ἔνθα καθεῦδʼ ἀναβάς, παρὰ δὲ χρυσόθρονος Ἥρη.</l>
</div1>
<div1 type="Book" n="2">
<milestone ed="p" n="1" unit="card"/>
<l>
<milestone ed="P" unit="para"/>ἄλλοι μέν ῥα θεοί τε καὶ ἀνέρες ἱπποκορυσταὶ</l>
<l>εὗδον παννύχιοι, Δία δʼ οὐκ ἔχε νήδυμος ὕπνος,</l>
<l>ἀλλʼ ὅ γε μερμήριζε κατὰ φρένα ὡς Ἀχιλῆα</l>
<l>τιμήσῃ, ὀλέσῃ δὲ πολέας ἐπὶ νηυσὶν Ἀχαιῶν.</l>
<l n="5">ἥδε δέ οἱ κατὰ θυμὸν ἀρίστη φαίνετο βουλή,</l>
<l>πέμψαι ἐπʼ Ἀτρεΐδῃ Ἀγαμέμνονι οὖλον ὄνειρον·</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>βάσκʼ ἴθι οὖλε ὄνειρε θοὰς ἐπὶ νῆας Ἀχαιῶν·</l>
<l>ἐλθὼν ἐς κλισίην Ἀγαμέμνονος Ἀτρεΐδαο</l>
<l n="10">πάντα μάλʼ ἀτρεκέως ἀγορευέμεν ὡς ἐπιτέλλω·</l>
<l>θωρῆξαί ἑ κέλευε κάρη κομόωντας Ἀχαιοὺς</l>
<l>πανσυδίῃ· νῦν γάρ κεν ἕλοι πόλιν εὐρυάγυιαν</l>
<l>Τρώων· οὐ γὰρ ἔτʼ ἀμφὶς Ὀλύμπια δώματʼ ἔχοντες</l>
<l>ἀθάνατοι φράζονται· ἐπέγναμψεν γὰρ ἅπαντας</l>
<l n="15">Ἥρη λισσομένη, Τρώεσσι δὲ κήδεʼ ἐφῆπται.</l>
</q>
<l>
<milestone ed="P" unit="para"/>ὣς φάτο, βῆ δʼ ἄρʼ ὄνειρος ἐπεὶ τὸν μῦθον ἄκουσε·</l>
<l>καρπαλίμως δʼ ἵκανε θοὰς ἐπὶ νῆας Ἀχαιῶν,</l>
<l>βῆ δʼ ἄρʼ ἐπʼ Ἀτρεΐδην Ἀγαμέμνονα· τὸν δὲ κίχανεν</l>
<l>εὕδοντʼ ἐν κλισίῃ, περὶ δʼ ἀμβρόσιος κέχυθʼ ὕπνος.</l>
<l n="20">στῆ δʼ ἄρʼ ὑπὲρ κεφαλῆς Νηληΐῳ υἷι ἐοικώς</l>
<l>Νέστορι, τόν ῥα μάλιστα γερόντων τῖʼ Ἀγαμέμνων·</l>
<l>τῷ μιν ἐεισάμενος προσεφώνεε θεῖος ὄνειρος·</l>
<q direct="unspecified">
<l>εὕδεις Ἀτρέος υἱὲ δαΐφρονος ἱπποδάμοιο·</l>
<l>οὐ χρὴ παννύχιον εὕδειν βουληφόρον ἄνδρα</l>
<l n="25">ᾧ λαοί τʼ ἐπιτετράφαται καὶ τόσσα μέμηλε·</l>
<l>νῦν δʼ ἐμέθεν ξύνες ὦκα· Διὸς δέ τοι ἄγγελός εἰμι,</l>
<l>ὃς σεῦ ἄνευθεν ἐὼν μέγα κήδεται ἠδʼ ἐλεαίρει.</l>
<l>θωρῆξαί σε κέλευσε κάρη κομόωντας Ἀχαιοὺς</l>
<l>πανσυδίῃ· νῦν γάρ κεν ἕλοις πόλιν εὐρυάγυιαν</l>
<l n="30">Τρώων· οὐ γὰρ ἔτʼ ἀμφὶς Ὀλύμπια δώματʼ ἔχοντες</l>
<l>ἀθάνατοι φράζονται· ἐπέγναμψεν γὰρ ἅπαντας</l>
<l>Ἥρη λισσομένη, Τρώεσσι δὲ κήδεʼ ἐφῆπται</l>
<l>ἐκ Διός· ἀλλὰ σὺ σῇσιν ἔχε φρεσί, μηδέ σε λήθη</l>
<l>αἱρείτω εὖτʼ ἄν σε μελίφρων ὕπνος ἀνήῃ.</l>
<milestone ed="p" n="35" unit="card"/>
</q>
<l n="35">
<milestone ed="P" unit="para"/>ὣς ἄρα φωνήσας ἀπεβήσετο, τὸν δὲ λίπʼ αὐτοῦ</l>
<l>τὰ φρονέοντʼ ἀνὰ θυμὸν ἅ ῥʼ οὐ τελέεσθαι ἔμελλον·</l>
<l>φῆ γὰρ ὅ γʼ αἱρήσειν Πριάμου πόλιν ἤματι κείνῳ</l>
<l>νήπιος, οὐδὲ τὰ ᾔδη ἅ ῥα Ζεὺς μήδετο ἔργα·</l>
<l>θήσειν γὰρ ἔτʼ ἔμελλεν ἐπʼ ἄλγεά τε στοναχάς τε</l>
<l n="40">Τρωσί τε καὶ Δαναοῖσι διὰ κρατερὰς ὑσμίνας.</l>
<l>ἔγρετο δʼ ἐξ ὕπνου, θείη δέ μιν ἀμφέχυτʼ ὀμφή·</l>
<l>ἕζετο δʼ ὀρθωθείς, μαλακὸν δʼ ἔνδυνε χιτῶνα</l>
<l>καλὸν νηγάτεον, περὶ δὲ μέγα βάλλετο φᾶρος·</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
<l n="45">ἀμφὶ δʼ ἄρʼ ὤμοισιν βάλετο ξίφος ἀργυρόηλον·</l>
<l>εἵλετο δὲ σκῆπτρον πατρώϊον ἄφθιτον αἰεὶ</l>
<l>σὺν τῷ ἔβη κατὰ νῆας Ἀχαιῶν χαλκοχιτώνων·</l>
<l>
<milestone ed="P" unit="para"/>ἠὼς μέν ῥα θεὰ προσεβήσετο μακρὸν Ὄλυμπον</l>
<l>Ζηνὶ φόως ἐρέουσα καὶ ἄλλοις ἀθανάτοισιν·</l>
<l n="50">αὐτὰρ ὃ κηρύκεσσι λιγυφθόγγοισι κέλευσε</l>
<l>κηρύσσειν ἀγορὴν δὲ κάρη κομόωντας Ἀχαιούς·</l>
<l>οἳ μὲν ἐκήρυσσον, τοὶ δʼ ἠγείροντο μάλʼ ὦκα·</l>
<l>
<milestone ed="P" unit="para"/>βουλὴν δὲ πρῶτον μεγαθύμων ἷζε γερόντων</l>
<l>Νεστορέῃ παρὰ νηῒ Πυλοιγενέος βασιλῆος·</l>
<l n="55">τοὺς ὅ γε συγκαλέσας πυκινὴν ἀρτύνετο βουλήν·</l>
<q direct="unspecified">
<l>κλῦτε φίλοι· θεῖός μοι ἐνύπνιον ἦλθεν ὄνειρος</l>
<l>ἀμβροσίην διὰ νύκτα· μάλιστα δὲ Νέστορι δίῳ</l>
<l>εἶδός τε μέγεθός τε φυήν τʼ ἄγχιστα ἐῴκει·</l>
<l>στῆ δʼ ἄρʼ ὑπὲρ κεφαλῆς καί με πρὸς μῦθον ἔειπεν·</l>
<q direct="unspecified">
<l n="60">εὕδεις Ἀτρέος υἱὲ δαΐφρονος ἱπποδάμοιο·</l>
<l>οὐ χρὴ παννύχιον εὕδειν βουληφόρον ἄνδρα,</l>
<l>ᾧ λαοί τʼ ἐπιτετράφαται καὶ τόσσα μέμηλε·</l>
<l>νῦν δʼ ἐμέθεν ξύνες ὦκα· Διὸς δέ τοι ἄγγελός εἰμι,</l>
<l>ὃς σεῦ ἄνευθεν ἐὼν μέγα κήδεται ἠδʼ ἐλεαίρει·</l>
<l n="65">θωρῆξαί σε κέλευσε κάρη κομόωντας Ἀχαιοὺς</l>
<l>πανσυδίῃ· νῦν γάρ κεν ἕλοις πόλιν εὐρυάγυιαν</l>
<l>Τρώων· οὐ γὰρ ἔτʼ ἀμφὶς Ὀλύμπια δώματʼ ἔχοντες</l>
<l>ἀθάνατοι φράζονται· ἐπέγναμψεν γὰρ ἅπαντας</l>
<l>Ἥρη λισσομένη, Τρώεσσι δὲ κήδεʼ ἐφῆπται</l>
<l n="70">ἐκ Διός· ἀλλὰ σὺ σῇσιν ἔχε φρεσίν· ὣς ὃ μὲν εἰπὼν</l>
<l>ᾤχετʼ ἀποπτάμενος, ἐμὲ δὲ γλυκὺς ὕπνος ἀνῆκεν.</l>
<l>ἀλλʼ ἄγετʼ αἴ κέν πως θωρήξομεν υἷας Ἀχαιῶν·</l>
<l>πρῶτα δʼ ἐγὼν ἔπεσιν πειρήσομαι, ἣ θέμις ἐστί,</l>
<l>καὶ φεύγειν σὺν νηυσὶ πολυκλήϊσι κελεύσω·</l>
<l n="75">ὑμεῖς δʼ ἄλλοθεν ἄλλος ἐρητύειν ἐπέεσσιν.</l>
</q>
<milestone ed="p" n="76" unit="card"/>
</q>
<l>
<milestone ed="P" unit="para"/>ἤτοι ὅ γʼ ὣς εἰπὼν κατʼ ἄρʼ ἕζετο, τοῖσι δʼ ἀνέστη</l>
<l>Νέστωρ, ὅς ῥα Πύλοιο ἄναξ ἦν ἠμαθόεντος,</l>
<l>ὅ σφιν ἐὺ φρονέων ἀγορήσατο καὶ μετέειπεν·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l n="80">εἰ μέν τις τὸν ὄνειρον Ἀχαιῶν ἄλλος ἔνισπε</l>
<l>ψεῦδός κεν φαῖμεν καὶ νοσφιζοίμεθα μᾶλλον·</l>
<l>νῦν δʼ ἴδεν ὃς μέγʼ ἄριστος Ἀχαιῶν εὔχεται εἶναι·</l>
<l>ἀλλʼ ἄγετʼ αἴ κέν πως θωρήξομεν υἷας Ἀχαιῶν.</l>
</q>
<l>
<milestone ed="P" unit="para"/>ὣς ἄρα φωνήσας βουλῆς ἐξῆρχε νέεσθαι,</l>
<l n="85">οἳ δʼ ἐπανέστησαν πείθοντό τε ποιμένι λαῶν</l>
<l>σκηπτοῦχοι βασιλῆες· ἐπεσσεύοντο δὲ λαοί.</l>
<l>ἠΰτε ἔθνεα εἶσι μελισσάων ἁδινάων</l>
<l>πέτρης ἐκ γλαφυρῆς αἰεὶ νέον ἐρχομενάων,</l>
<l>βοτρυδὸν δὲ πέτονται ἐπʼ ἄνθεσιν εἰαρινοῖσιν·</l>
<l n="90">αἳ μέν τʼ ἔνθα ἅλις πεποτήαται, αἳ δέ τε ἔνθα·</l>
<l>ὣς τῶν ἔθνεα πολλὰ νεῶν ἄπο καὶ κλισιάων</l>
<l>ἠϊόνος προπάροιθε βαθείης ἐστιχόωντο</l>
<l>ἰλαδὸν εἰς ἀγορήν· μετὰ δέ σφισιν ὄσσα δεδήει</l>
<l>ὀτρύνουσʼ ἰέναι Διὸς ἄγγελος· οἳ δʼ ἀγέροντο.</l>
<l n="95">τετρήχει δʼ ἀγορή, ὑπὸ δὲ στεναχίζετο γαῖα</l>
<l>λαῶν ἱζόντων, ὅμαδος δʼ ἦν· ἐννέα δέ σφεας</l>
<l>κήρυκες βοόωντες ἐρήτυον, εἴ ποτʼ ἀϋτῆς</l>
<l>σχοίατʼ, ἀκούσειαν δὲ διοτρεφέων βασιλήων.</l>
<l>σπουδῇ δʼ ἕζετο λαός, ἐρήτυθεν δὲ καθʼ ἕδρας</l>
<l n="100">παυσάμενοι κλαγγῆς· ἀνὰ δὲ κρείων Ἀγαμέμνων</l>
<l>ἔστη σκῆπτρον ἔχων τὸ μὲν Ἥφαιστος κάμε τεύχων.</l>
<l>Ἥφαιστος μὲν δῶκε Διὶ Κρονίωνι ἄνακτι,</l>
<l>αὐτὰρ ἄρα Ζεὺς δῶκε διακτόρῳ ἀργεϊφόντῃ·</l>
<l>Ἑρμείας δὲ ἄναξ δῶκεν Πέλοπι πληξίππῳ,</l>
<l n="105">αὐτὰρ ὃ αὖτε Πέλοψ δῶκʼ Ἀτρέϊ ποιμένι λαῶν,</l>
<l>Ἀτρεὺς δὲ θνῄσκων ἔλιπεν πολύαρνι Θυέστῃ,</l>
<l>αὐτὰρ ὃ αὖτε Θυέστʼ Ἀγαμέμνονι λεῖπε φορῆναι,</l>
<l>πολλῇσιν νήσοισι καὶ Ἄργεϊ παντὶ ἀνάσσειν.</l>
<milestone ed="p" n="109" unit="card"/>
<l>τῷ ὅ γʼ ἐρεισάμενος ἔπεʼ Ἀργείοισι μετηύδα·</l>
<q direct="unspecified">
<l n="110">ὦ φίλοι ἥρωες Δαναοὶ θεράποντες Ἄρηος</l>
<l>Ζεύς με μέγα Κρονίδης ἄτῃ ἐνέδησε βαρείῃ,</l>
<l>σχέτλιος, ὃς πρὶν μέν μοι ὑπέσχετο καὶ κατένευσεν</l>
<l>Ἴλιον ἐκπέρσαντʼ εὐτείχεον ἀπονέεσθαι,</l>
<l>νῦν δὲ κακὴν ἀπάτην βουλεύσατο, καί με κελεύει</l>
<l n="115">δυσκλέα Ἄργος ἱκέσθαι, ἐπεὶ πολὺν ὤλεσα λαόν.</l>
<l>οὕτω που Διὶ μέλλει ὑπερμενέϊ φίλον εἶναι,</l>
<l>ὃς δὴ πολλάων πολίων κατέλυσε κάρηνα</l>
<l>ἠδʼ ἔτι καὶ λύσει· τοῦ γὰρ κράτος ἐστὶ μέγιστον.</l>
<l>αἰσχρὸν γὰρ τόδε γʼ ἐστὶ καὶ ἐσσομένοισι πυθέσθαι</l>
<l n="120">μὰψ οὕτω τοιόνδε τοσόνδε τε λαὸν Ἀχαιῶν</l>
<l>ἄπρηκτον πόλεμον πολεμίζειν ἠδὲ μάχεσθαι</l>
<l>ἀνδράσι παυροτέροισι, τέλος δʼ οὔ πώ τι πέφανται·</l>
<l>εἴ περ γάρ κʼ ἐθέλοιμεν Ἀχαιοί τε Τρῶές τε</l>
<l>ὅρκια πιστὰ ταμόντες ἀριθμηθήμεναι ἄμφω,</l>
<l n="125">Τρῶας μὲν λέξασθαι ἐφέστιοι ὅσσοι ἔασιν,</l>
<l>ἡμεῖς δʼ ἐς δεκάδας διακοσμηθεῖμεν Ἀχαιοί,</l>
<l>Τρώων δʼ ἄνδρα ἕκαστοι ἑλοίμεθα οἰνοχοεύειν,</l>
<l>πολλαί κεν δεκάδες δευοίατο οἰνοχόοιο.</l>
<l>τόσσον ἐγώ φημι πλέας ἔμμεναι υἷας Ἀχαιῶν</l>
<l n="130">Τρώων, οἳ ναίουσι κατὰ πτόλιν· ἀλλʼ ἐπίκουροι</l>
<l>πολλέων ἐκ πολίων ἐγχέσπαλοι ἄνδρες ἔασιν,</l>
<l>οἵ με μέγα πλάζουσι καὶ οὐκ εἰῶσʼ ἐθέλοντα</l>
<l>Ἰλίου ἐκπέρσαι εὖ ναιόμενον πτολίεθρον.</l>
<l>ἐννέα δὴ βεβάασι Διὸς μεγάλου ἐνιαυτοί,</l>
<l n="135">καὶ δὴ δοῦρα σέσηπε νεῶν καὶ σπάρτα λέλυνται·</l>
<l>αἳ δέ που ἡμέτεραί τʼ ἄλοχοι καὶ νήπια τέκνα</l>
<l>εἵατʼ ἐνὶ μεγάροις ποτιδέγμεναι· ἄμμι δὲ ἔργον</l>
<l>αὔτως ἀκράαντον οὗ εἵνεκα δεῦρʼ ἱκόμεσθα.</l>
<l>ἀλλʼ ἄγεθʼ ὡς ἂν ἐγὼ εἴπω πειθώμεθα πάντες·</l>
<l n="140">φεύγωμεν σὺν νηυσὶ φίλην ἐς πατρίδα γαῖαν·</l>
<l>οὐ γὰρ ἔτι Τροίην αἱρήσομεν εὐρυάγυιαν.</l>
</q>
<l>
<milestone ed="P" unit="para"/>ὣς φάτο, τοῖσι δὲ θυμὸν ἐνὶ στήθεσσιν ὄρινε</l>
<l>πᾶσι μετὰ πληθὺν ὅσοι οὐ βουλῆς ἐπάκουσαν·</l>
<l>κινήθη δʼ ἀγορὴ φὴ κύματα μακρὰ θαλάσσης</l>
<l n="145">πόντου Ἰκαρίοιο, τὰ μέν τʼ Εὖρός τε Νότος τε</l>
<l>ὤρορʼ ἐπαΐξας πατρὸς Διὸς ἐκ νεφελάων.</l>
<l>ὡς δʼ ὅτε κινήσῃ Ζέφυρος βαθὺ λήϊον ἐλθὼν</l>
<l>λάβρος ἐπαιγίζων, ἐπί τʼ ἠμύει ἀσταχύεσσιν,</l>
<l>ὣς τῶν πᾶσʼ ἀγορὴ κινήθη· τοὶ δʼ ἀλαλητῷ</l>
<l n="150">νῆας ἔπʼ ἐσσεύοντο, ποδῶν δʼ ὑπένερθε κονίη</l>
<l>ἵστατʼ ἀειρομένη· τοὶ δʼ ἀλλήλοισι κέλευον</l>
<l>ἅπτεσθαι νηῶν ἠδʼ ἑλκέμεν εἰς ἅλα δῖαν,</l>
<l>οὐρούς τʼ ἐξεκάθαιρον· ἀϋτὴ δʼ οὐρανὸν ἷκεν</l>
<l>οἴκαδε ἱεμένων· ὑπὸ δʼ ᾕρεον ἕρματα νηῶν.</l>
<milestone ed="p" n="155" unit="card"/>
<l n="155">
<milestone ed="P" unit="para"/>ἔνθά κεν Ἀργείοισιν ὑπέρμορα νόστος ἐτύχθη</l>
<l>εἰ μὴ Ἀθηναίην Ἥρη πρὸς μῦθον ἔειπεν·</l>
<q direct="unspecified">
<l>ὢ πόποι αἰγιόχοιο Διὸς τέκος Ἀτρυτώνη,</l>
<l>οὕτω δὴ οἶκον δὲ φίλην ἐς πατρίδα γαῖαν</l>
<l>Ἀργεῖοι φεύξονται ἐπʼ εὐρέα νῶτα θαλάσσης,</l>
<l n="160">κὰδ δέ κεν εὐχωλὴν Πριάμῳ καὶ Τρωσὶ λίποιεν</l>
<l>Ἀργείην Ἑλένην, ἧς εἵνεκα πολλοὶ Ἀχαιῶν</l>
<l>ἐν Τροίῃ ἀπόλοντο φίλης ἀπὸ πατρίδος αἴης·</l>
<l>ἀλλʼ ἴθι νῦν κατὰ λαὸν Ἀχαιῶν χαλκοχιτώνων·</l>
<l>σοῖς ἀγανοῖς ἐπέεσσιν ἐρήτυε φῶτα ἕκαστον,</l>
<l n="165">μηδὲ ἔα νῆας ἅλα δʼ ἑλκέμεν ἀμφιελίσσας.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ γλαυκῶπις Ἀθήνη,</l>
<l>βῆ δὲ κατʼ Οὐλύμποιο καρήνων ἀΐξασα·</l>
<l>καρπαλίμως δʼ ἵκανε θοὰς ἐπὶ νῆας Ἀχαιῶν.</l>
<l>εὗρεν ἔπειτʼ Ὀδυσῆα Διὶ μῆτιν ἀτάλαντον</l>
<l n="170">ἑσταότʼ· οὐδʼ ὅ γε νηὸς ἐϋσσέλμοιο μελαίνης</l>
<l>ἅπτετʼ, ἐπεί μιν ἄχος κραδίην καὶ θυμὸν ἵκανεν·</l>
<l>ἀγχοῦ δʼ ἱσταμένη προσέφη γλαυκῶπις Ἀθήνη·</l>
<q direct="unspecified">
<l>διογενὲς Λαερτιάδη πολυμήχανʼ Ὀδυσσεῦ,</l>
<l>οὕτω δὴ οἶκον δὲ φίλην ἐς πατρίδα γαῖαν</l>
<l n="175">φεύξεσθʼ ἐν νήεσσι πολυκλήϊσι πεσόντες,</l>
<l>κὰδ δέ κεν εὐχωλὴν Πριάμῳ καὶ Τρωσὶ λίποιτε</l>
<l>Ἀργείην Ἑλένην, ἧς εἵνεκα πολλοὶ Ἀχαιῶν</l>
<l>ἐν Τροίῃ ἀπόλοντο φίλης ἀπὸ πατρίδος αἴης;</l>
<l>ἀλλʼ ἴθι νῦν κατὰ λαὸν Ἀχαιῶν, μηδʼ ἔτʼ ἐρώει,</l>
<l n="180">σοῖς δʼ ἀγανοῖς ἐπέεσσιν ἐρήτυε φῶτα ἕκαστον,</l>
<l>μηδὲ ἔα νῆας ἅλα δʼ ἑλκέμεν ἀμφιελίσσας.</l>
</q>
<l>
<milestone ed="P" unit="para"/>ὣς φάθʼ, ὃ δὲ ξυνέηκε θεᾶς ὄπα φωνησάσης,</l>
<l>βῆ δὲ θέειν, ἀπὸ δὲ χλαῖναν βάλε· τὴν δὲ κόμισσε</l>
<l>κῆρυξ Εὐρυβάτης Ἰθακήσιος ὅς οἱ ὀπήδει·</l>
<l n="185">αὐτὸς δʼ Ἀτρεΐδεω Ἀγαμέμνονος ἀντίος ἐλθὼν</l>
<l>δέξατό οἱ σκῆπτρον πατρώϊον ἄφθιτον αἰεί·</l>
<l>σὺν τῷ ἔβη κατὰ νῆας Ἀχαιῶν χαλκοχιτώνων.</l>
<milestone ed="p" n="188" unit="card"/>
<l>
<milestone ed="P" unit="para"/>ὅν τινα μὲν βασιλῆα καὶ ἔξοχον ἄνδρα κιχείη</l>
<l>τὸν δʼ ἀγανοῖς ἐπέεσσιν ἐρητύσασκε παραστάς·</l>
<q direct="unspecified">
<l n="190">δαιμόνιʼ οὔ σε ἔοικε κακὸν ὣς δειδίσσεσθαι,</l>
<l>ἀλλʼ αὐτός τε κάθησο καὶ ἄλλους ἵδρυε λαούς·</l>
<l>οὐ γάρ πω σάφα οἶσθʼ οἷος νόος Ἀτρεΐωνος·</l>
<l>νῦν μὲν πειρᾶται, τάχα δʼ ἴψεται υἷας Ἀχαιῶν.</l>
<l>ἐν βουλῇ δʼ οὐ πάντες ἀκούσαμεν οἷον ἔειπε.</l>
<l n="195">μή τι χολωσάμενος ῥέξῃ κακὸν υἷας Ἀχαιῶν·</l>
<l>θυμὸς δὲ μέγας ἐστὶ διοτρεφέων βασιλήων,</l>
<l>τιμὴ δʼ ἐκ Διός ἐστι, φιλεῖ δέ ἑ μητίετα Ζεύς.</l>
<l>
<milestone ed="P" unit="para"/>ὃν δʼ αὖ δήμου τʼ ἄνδρα ἴδοι βοόωντά τʼ ἐφεύροι,</l>
<l>τὸν σκήπτρῳ ἐλάσασκεν ὁμοκλήσασκέ τε μύθῳ·</l>
<l n="200">δαιμόνιʼ ἀτρέμας ἧσο καὶ ἄλλων μῦθον ἄκουε,</l>
<l>οἳ σέο φέρτεροί εἰσι, σὺ δʼ ἀπτόλεμος καὶ ἄναλκις</l>
<l>οὔτέ ποτʼ ἐν πολέμῳ ἐναρίθμιος οὔτʼ ἐνὶ βουλῇ·</l>
<l>οὐ μέν πως πάντες βασιλεύσομεν ἐνθάδʼ Ἀχαιοί·</l>
<l>οὐκ ἀγαθὸν πολυκοιρανίη· εἷς κοίρανος ἔστω,</l>
<l n="205">εἷς βασιλεύς, ᾧ δῶκε Κρόνου πάϊς ἀγκυλομήτεω</l>
<l>σκῆπτρόν τʼ ἠδὲ θέμιστας, ἵνά σφισι βουλεύῃσι.</l>
</q>
<l>
<milestone ed="P" unit="para"/>ὣς ὅ γε κοιρανέων δίεπε στρατόν· οἳ δʼ ἀγορὴν δὲ</l>
<l>αὖτις ἐπεσσεύοντο νεῶν ἄπο καὶ κλισιάων</l>
<l>ἠχῇ, ὡς ὅτε κῦμα πολυφλοίσβοιο θαλάσσης</l>
<l n="210">αἰγιαλῷ μεγάλῳ βρέμεται, σμαραγεῖ δέ τε πόντος.</l>
<l>
<milestone ed="P" unit="para"/>ἄλλοι μέν ῥʼ ἕζοντο, ἐρήτυθεν δὲ καθʼ ἕδρας·</l>
<l>Θερσίτης δʼ ἔτι μοῦνος ἀμετροεπὴς ἐκολῴα,</l>
<l>ὃς ἔπεα φρεσὶν ᾗσιν ἄκοσμά τε πολλά τε ᾔδη</l>
<l>μάψ, ἀτὰρ οὐ κατὰ κόσμον, ἐριζέμεναι βασιλεῦσιν,</l>
<l n="215">ἀλλʼ ὅ τι οἱ εἴσαιτο γελοίϊον Ἀργείοισιν</l>
<l>ἔμμεναι· αἴσχιστος δὲ ἀνὴρ ὑπὸ Ἴλιον ἦλθε·</l>
<l>φολκὸς ἔην, χωλὸς δʼ ἕτερον πόδα· τὼ δέ οἱ ὤμω</l>
<l>κυρτὼ ἐπὶ στῆθος συνοχωκότε· αὐτὰρ ὕπερθε</l>
<l>φοξὸς ἔην κεφαλήν, ψεδνὴ δʼ ἐπενήνοθε λάχνη.</l>
<l n="220">ἔχθιστος δʼ Ἀχιλῆϊ μάλιστʼ ἦν ἠδʼ Ὀδυσῆϊ·</l>
<l>τὼ γὰρ νεικείεσκε· τότʼ αὖτʼ Ἀγαμέμνονι δίῳ</l>
<l>ὀξέα κεκλήγων λέγʼ ὀνείδεα· τῷ δʼ ἄρʼ Ἀχαιοὶ</l>
<l>ἐκπάγλως κοτέοντο νεμέσσηθέν τʼ ἐνὶ θυμῷ.</l>
<milestone ed="p" n="224" unit="card"/>
<l>αὐτὰρ ὃ μακρὰ βοῶν Ἀγαμέμνονα νείκεε μύθῳ·</l>
<q direct="unspecified">
<l n="225">Ἀτρεΐδη τέο δʼ αὖτʼ ἐπιμέμφεαι ἠδὲ χατίζεις;</l>
<l>πλεῖαί τοι χαλκοῦ κλισίαι, πολλαὶ δὲ γυναῖκες</l>
<l>εἰσὶν ἐνὶ κλισίῃς ἐξαίρετοι, ἅς τοι Ἀχαιοὶ</l>
<l>πρωτίστῳ δίδομεν εὖτʼ ἂν πτολίεθρον ἕλωμεν.</l>
<l>ἦ ἔτι καὶ χρυσοῦ ἐπιδεύεαι, ὅν κέ τις οἴσει</l>
<l n="230">Τρώων ἱπποδάμων ἐξ Ἰλίου υἷος ἄποινα,</l>
<l>ὅν κεν ἐγὼ δήσας ἀγάγω ἢ ἄλλος Ἀχαιῶν,</l>
<l>ἠὲ γυναῖκα νέην, ἵνα μίσγεαι ἐν φιλότητι,</l>
<l>ἥν τʼ αὐτὸς ἀπονόσφι κατίσχεαι; οὐ μὲν ἔοικεν</l>
<l>ἀρχὸν ἐόντα κακῶν ἐπιβασκέμεν υἷας Ἀχαιῶν.</l>
<l n="235">ὦ πέπονες κάκʼ ἐλέγχεʼ Ἀχαιΐδες οὐκέτʼ Ἀχαιοὶ</l>
<l>οἴκαδέ περ σὺν νηυσὶ νεώμεθα, τόνδε δʼ ἐῶμεν</l>
<l>αὐτοῦ ἐνὶ Τροίῃ γέρα πεσσέμεν, ὄφρα ἴδηται</l>
<l>ἤ ῥά τί οἱ χἠμεῖς προσαμύνομεν ἦε καὶ οὐκί·</l>
<l>ὃς καὶ νῦν Ἀχιλῆα ἕο μέγʼ ἀμείνονα φῶτα</l>
<l n="240">ἠτίμησεν· ἑλὼν γὰρ ἔχει γέρας αὐτὸς ἀπούρας.</l>
<l>ἀλλὰ μάλʼ οὐκ Ἀχιλῆϊ χόλος φρεσίν, ἀλλὰ μεθήμων·</l>
<l>ἦ γὰρ ἂν Ἀτρεΐδη νῦν ὕστατα λωβήσαιο·</l>
</q>
<l>
<milestone ed="P" unit="para"/>ὣς φάτο νεικείων Ἀγαμέμνονα ποιμένα λαῶν,</l>
<l>Θερσίτης· τῷ δʼ ὦκα παρίστατο δῖος Ὀδυσσεύς,</l>
<l n="245">καί μιν ὑπόδρα ἰδὼν χαλεπῷ ἠνίπαπε μύθῳ·</l>
<q direct="unspecified">
<l>Θερσῖτʼ ἀκριτόμυθε, λιγύς περ ἐὼν ἀγορητής,</l>
<l>ἴσχεο, μηδʼ ἔθελʼ οἶος ἐριζέμεναι βασιλεῦσιν·</l>
<l>οὐ γὰρ ἐγὼ σέο φημὶ χερειότερον βροτὸν ἄλλον</l>
<l>ἔμμεναι, ὅσσοι ἅμʼ Ἀτρεΐδῃς ὑπὸ Ἴλιον ἦλθον.</l>
<l n="250">τὼ οὐκ ἂν βασιλῆας ἀνὰ στόμʼ ἔχων ἀγορεύοις,</l>
<l>καί σφιν ὀνείδεά τε προφέροις, νόστόν τε φυλάσσοις.</l>
<l>οὐδέ τί πω σάφα ἴδμεν ὅπως ἔσται τάδε ἔργα,</l>
<l>ἢ εὖ ἦε κακῶς νοστήσομεν υἷες Ἀχαιῶν.</l>
<l>τὼ νῦν Ἀτρεΐδῃ Ἀγαμέμνονι ποιμένι λαῶν</l>
<l n="255">ἧσαι ὀνειδίζων, ὅτι οἱ μάλα πολλὰ διδοῦσιν</l>
<l>ἥρωες Δαναοί· σὺ δὲ κερτομέων ἀγορεύεις.</l>
<l>ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
<l>εἴ κʼ ἔτι σʼ ἀφραίνοντα κιχήσομαι ὥς νύ περ ὧδε,</l>
<l>μηκέτʼ ἔπειτʼ Ὀδυσῆϊ κάρη ὤμοισιν ἐπείη,</l>
<l n="260">μηδʼ ἔτι Τηλεμάχοιο πατὴρ κεκλημένος εἴην,</l>
<l>εἰ μὴ ἐγώ σε λαβὼν ἀπὸ μὲν φίλα εἵματα δύσω,</l>
<l>χλαῖνάν τʼ ἠδὲ χιτῶνα, τά τʼ αἰδῶ ἀμφικαλύπτει,</l>
<l>αὐτὸν δὲ κλαίοντα θοὰς ἐπὶ νῆας ἀφήσω</l>
<l>πεπλήγων ἀγορῆθεν ἀεικέσσι πληγῇσιν.</l>
<milestone ed="p" n="265" unit="card"/>
</q>
<l n="265">
<milestone ed="P" unit="para"/>ὣς ἄρʼ ἔφη, σκήπτρῳ δὲ μετάφρενον ἠδὲ καὶ ὤμω</l>
<l>πλῆξεν· ὃ δʼ ἰδνώθη, θαλερὸν δέ οἱ ἔκπεσε δάκρυ·</l>
<l>σμῶδιξ δʼ αἱματόεσσα μεταφρένου ἐξυπανέστη</l>
<l>σκήπτρου ὕπο χρυσέου· ὃ δʼ ἄρʼ ἕζετο τάρβησέν τε,</l>
<l>ἀλγήσας δʼ ἀχρεῖον ἰδὼν ἀπομόρξατο δάκρυ.</l>
<l n="270">οἳ δὲ καὶ ἀχνύμενοί περ ἐπʼ αὐτῷ ἡδὺ γέλασσαν·</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>ὢ πόποι ἦ δὴ μυρίʼ Ὀδυσσεὺς ἐσθλὰ ἔοργε</l>
<l>βουλάς τʼ ἐξάρχων ἀγαθὰς πόλεμόν τε κορύσσων·</l>
<l>νῦν δὲ τόδε μέγʼ ἄριστον ἐν Ἀργείοισιν ἔρεξεν,</l>
<l n="275">ὃς τὸν λωβητῆρα ἐπεσβόλον ἔσχʼ ἀγοράων.</l>
<l>οὔ θήν μιν πάλιν αὖτις ἀνήσει θυμὸς ἀγήνωρ</l>
<l>νεικείειν βασιλῆας ὀνειδείοις ἐπέεσσιν.</l>
</q>
<l>
<milestone ed="P" unit="para"/>ὣς φάσαν ἣ πληθύς· ἀνὰ δʼ ὃ πτολίπορθος Ὀδυσσεὺς</l>
<l>ἔστη σκῆπτρον ἔχων· παρὰ δὲ γλαυκῶπις Ἀθήνη</l>
<l n="280">εἰδομένη κήρυκι σιωπᾶν λαὸν ἀνώγει,</l>
<l>ὡς ἅμα θʼ οἳ πρῶτοί τε καὶ ὕστατοι υἷες Ἀχαιῶν</l>
<l>μῦθον ἀκούσειαν καὶ ἐπιφρασσαίατο βουλήν·</l>
<l>ὅ σφιν ἐὺ φρονέων ἀγορήσατο καὶ μετέειπεν·</l>
<q direct="unspecified">
<l>Ἀτρεΐδη νῦν δή σε ἄναξ ἐθέλουσιν Ἀχαιοὶ</l>
<l n="285">πᾶσιν ἐλέγχιστον θέμεναι μερόπεσσι βροτοῖσιν,</l>
<l>οὐδέ τοι ἐκτελέουσιν ὑπόσχεσιν ἥν περ ὑπέσταν</l>
<l>ἐνθάδʼ ἔτι στείχοντες ἀπʼ Ἄργεος ἱπποβότοιο</l>
<l>Ἴλιον ἐκπέρσαντʼ εὐτείχεον ἀπονέεσθαι.</l>
<l>ὥς τε γὰρ ἢ παῖδες νεαροὶ χῆραί τε γυναῖκες</l>
<l n="290">ἀλλήλοισιν ὀδύρονται οἶκον δὲ νέεσθαι.</l>
<l>ἦ μὴν καὶ πόνος ἐστὶν ἀνιηθέντα νέεσθαι·</l>
<l>καὶ γάρ τίς θʼ ἕνα μῆνα μένων ἀπὸ ἧς ἀλόχοιο</l>
<l>ἀσχαλάᾳ σὺν νηῒ πολυζύγῳ, ὅν περ ἄελλαι</l>
<l>χειμέριαι εἰλέωσιν ὀρινομένη τε θάλασσα·</l>
<l n="295">ἡμῖν δʼ εἴνατός ἐστι περιτροπέων ἐνιαυτὸς</l>
<l>ἐνθάδε μιμνόντεσσι· τὼ οὐ νεμεσίζομʼ Ἀχαιοὺς</l>
<l>ἀσχαλάαν παρὰ νηυσὶ κορωνίσιν· ἀλλὰ καὶ ἔμπης</l>
<l>αἰσχρόν τοι δηρόν τε μένειν κενεόν τε νέεσθαι.</l>
<l>τλῆτε φίλοι, καὶ μείνατʼ ἐπὶ χρόνον ὄφρα δαῶμεν</l>
<l n="300">ἢ ἐτεὸν Κάλχας μαντεύεται ἦε καὶ οὐκί.</l>
<milestone ed="p" n="301" unit="card"/>
<l>εὖ γὰρ δὴ τόδε ἴδμεν ἐνὶ φρεσίν, ἐστὲ δὲ πάντες</l>
<l>μάρτυροι, οὓς μὴ κῆρες ἔβαν θανάτοιο φέρουσαι·</l>
<l>χθιζά τε καὶ πρωΐζʼ ὅτʼ ἐς Αὐλίδα νῆες Ἀχαιῶν</l>
<l>ἠγερέθοντο κακὰ Πριάμῳ καὶ Τρωσὶ φέρουσαι,</l>
<l n="305">ἡμεῖς δʼ ἀμφὶ περὶ κρήνην ἱεροὺς κατὰ βωμοὺς</l>
<l>ἕρδομεν ἀθανάτοισι τεληέσσας ἑκατόμβας</l>
<l>καλῇ ὑπὸ πλατανίστῳ ὅθεν ῥέεν ἀγλαὸν ὕδωρ·</l>
<l>ἔνθʼ ἐφάνη μέγα σῆμα· δράκων ἐπὶ νῶτα δαφοινὸς</l>
<l>σμερδαλέος, τόν ῥʼ αὐτὸς Ὀλύμπιος ἧκε φόως δέ,</l>
<l n="310">βωμοῦ ὑπαΐξας πρός ῥα πλατάνιστον ὄρουσεν.</l>
<l>ἔνθα δʼ ἔσαν στρουθοῖο νεοσσοί, νήπια τέκνα,</l>
<l>ὄζῳ ἐπʼ ἀκροτάτῳ πετάλοις ὑποπεπτηῶτες</l>
<l>ὀκτώ, ἀτὰρ μήτηρ ἐνάτη ἦν ἣ τέκε τέκνα·</l>
<l>ἔνθʼ ὅ γε τοὺς ἐλεεινὰ κατήσθιε τετριγῶτας·</l>
<l n="315">μήτηρ δʼ ἀμφεποτᾶτο ὀδυρομένη φίλα τέκνα·</l>
<l>τὴν δʼ ἐλελιξάμενος πτέρυγος λάβεν ἀμφιαχυῖαν.</l>
<l>αὐτὰρ ἐπεὶ κατὰ τέκνα φάγε στρουθοῖο καὶ αὐτήν,</l>
<l>τὸν μὲν ἀρίζηλον θῆκεν θεὸς ὅς περ ἔφηνε·</l>
<l>λᾶαν γάρ μιν ἔθηκε Κρόνου πάϊς ἀγκυλομήτεω·</l>
<l n="320">ἡμεῖς δʼ ἑσταότες θαυμάζομεν οἷον ἐτύχθη.</l>
<l>ὡς οὖν δεινὰ πέλωρα θεῶν εἰσῆλθʼ ἑκατόμβας,</l>
<l>Κάλχας δʼ αὐτίκʼ ἔπειτα θεοπροπέων ἀγόρευε·</l>
<l>τίπτʼ ἄνεῳ ἐγένεσθε κάρη κομόωντες Ἀχαιοί;</l>
<l>ἡμῖν μὲν τόδʼ ἔφηνε τέρας μέγα μητίετα Ζεὺς</l>
<l n="325">ὄψιμον ὀψιτέλεστον, ὅου κλέος οὔ ποτʼ ὀλεῖται.</l>
<l>ὡς οὗτος κατὰ τέκνα φάγε στρουθοῖο καὶ αὐτὴν</l>
<l>ὀκτώ, ἀτὰρ μήτηρ ἐνάτη ἦν ἣ τέκε τέκνα,</l>
<l>ὣς ἡμεῖς τοσσαῦτʼ ἔτεα πτολεμίξομεν αὖθι,</l>
<l>τῷ δεκάτῳ δὲ πόλιν αἱρήσομεν εὐρυάγυιαν.</l>
<l n="330">κεῖνος τὼς ἀγόρευε· τὰ δὴ νῦν πάντα τελεῖται.</l>
<l>ἀλλʼ ἄγε μίμνετε πάντες ἐϋκνήμιδες Ἀχαιοὶ</l>
<l>αὐτοῦ εἰς ὅ κεν ἄστυ μέγα Πριάμοιο ἕλωμεν.</l>
</q>
<l>
<milestone ed="P" unit="para"/>ὣς ἔφατʼ, Ἀργεῖοι δὲ μέγʼ ἴαχον, ἀμφὶ δὲ νῆες</l>
<l>σμερδαλέον κονάβησαν ἀϋσάντων ὑπʼ Ἀχαιῶν,</l>
<l n="335">μῦθον ἐπαινήσαντες Ὀδυσσῆος θείοιο·</l>
<milestone ed="p" n="336" unit="card"/>
<l>τοῖσι δὲ καὶ μετέειπε Γερήνιος ἱππότα Νέστωρ·</l>
<q direct="unspecified">
<l>ὦ πόποι ἦ δὴ παισὶν ἐοικότες ἀγοράασθε</l>
<l>νηπιάχοις οἷς οὔ τι μέλει πολεμήϊα ἔργα.</l>
<l>πῇ δὴ συνθεσίαι τε καὶ ὅρκια βήσεται ἥμιν;</l>
<l n="340">ἐν πυρὶ δὴ βουλαί τε γενοίατο μήδεά τʼ ἀνδρῶν</l>
<l>σπονδαί τʼ ἄκρητοι καὶ δεξιαί, ᾗς ἐπέπιθμεν·</l>
<l>αὔτως γὰρ ἐπέεσσʼ ἐριδαίνομεν, οὐδέ τι μῆχος</l>
<l>εὑρέμεναι δυνάμεσθα, πολὺν χρόνον ἐνθάδʼ ἐόντες.</l>
<l>Ἀτρεΐδη σὺ δʼ ἔθʼ ὡς πρὶν ἔχων ἀστεμφέα βουλὴν</l>
<l n="345">ἄρχευʼ Ἀργείοισι κατὰ κρατερὰς ὑσμίνας,</l>
<l>τούσδε δʼ ἔα φθινύθειν ἕνα καὶ δύο, τοί κεν Ἀχαιῶν</l>
<l>νόσφιν βουλεύωσʼ· ἄνυσις δʼ οὐκ ἔσσεται αὐτῶν·</l>
<l>πρὶν Ἄργος δʼ ἰέναι πρὶν καὶ Διὸς αἰγιόχοιο</l>
<l>γνώμεναι εἴ τε ψεῦδος ὑπόσχεσις εἴ τε καὶ οὐκί.</l>
<l n="350">φημὶ γὰρ οὖν κατανεῦσαι ὑπερμενέα Κρονίωνα</l>
<l>ἤματι τῷ ὅτε νηυσὶν ἐν ὠκυπόροισιν ἔβαινον</l>
<l>Ἀργεῖοι Τρώεσσι φόνον καὶ κῆρα φέροντες</l>
<l>ἀστράπτων ἐπιδέξιʼ ἐναίσιμα σήματα φαίνων.</l>
<l>τὼ μή τις πρὶν ἐπειγέσθω οἶκον δὲ νέεσθαι</l>
<l n="355">πρίν τινα πὰρ Τρώων ἀλόχῳ κατακοιμηθῆναι,</l>
<l>τίσασθαι δʼ Ἑλένης ὁρμήματά τε στοναχάς τε.</l>
<l>εἰ δέ τις ἐκπάγλως ἐθέλει οἶκον δὲ νέεσθαι</l>
<l>ἁπτέσθω ἧς νηὸς ἐϋσσέλμοιο μελαίνης,</l>
<l>ὄφρα πρόσθʼ ἄλλων θάνατον καὶ πότμον ἐπίσπῃ.</l>
<l n="360">ἀλλὰ ἄναξ αὐτός τʼ εὖ μήδεο πείθεό τʼ ἄλλῳ·</l>
<l>οὔ τοι ἀπόβλητον ἔπος ἔσσεται ὅττί κεν εἴπω·</l>
<l>κρῖνʼ ἄνδρας κατὰ φῦλα κατὰ φρήτρας Ἀγάμεμνον,</l>
<l>ὡς φρήτρη φρήτρηφιν ἀρήγῃ, φῦλα δὲ φύλοις.</l>
<l>εἰ δέ κεν ὣς ἕρξῃς καί τοι πείθωνται Ἀχαιοί,</l>
<l n="365">γνώσῃ ἔπειθʼ ὅς θʼ ἡγεμόνων κακὸς ὅς τέ νυ λαῶν</l>
<l>ἠδʼ ὅς κʼ ἐσθλὸς ἔῃσι· κατὰ σφέας γὰρ μαχέονται.</l>
<l>γνώσεαι δʼ εἰ καὶ θεσπεσίῃ πόλιν οὐκ ἀλαπάξεις,</l>
<l>ἦ ἀνδρῶν κακότητι καὶ ἀφραδίῃ πολέμοιο.</l>
<milestone ed="p" n="369" unit="card"/>
<l>
<milestone ed="P" unit="para"/>τὸν δʼ ἀπαμειβόμενος προσέφη κρείων Ἀγαμέμνων·</l>
<q direct="unspecified">
<l n="370">ἦ μὰν αὖτʼ ἀγορῇ νικᾷς γέρον υἷας Ἀχαιῶν.</l>
<l>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</l>
<l>τοιοῦτοι δέκα μοι συμφράδμονες εἶεν Ἀχαιῶν·</l>
<l>τώ κε τάχʼ ἠμύσειε πόλις Πριάμοιο ἄνακτος</l>
<l>χερσὶν ὑφʼ ἡμετέρῃσιν ἁλοῦσά τε περθομένη τε.</l>
<l n="375">ἀλλά μοι αἰγίοχος Κρονίδης Ζεὺς ἄλγεʼ ἔδωκεν,</l>
<l>ὅς με μετʼ ἀπρήκτους ἔριδας καὶ νείκεα βάλλει.</l>
<l>καὶ γὰρ ἐγὼν Ἀχιλεύς τε μαχεσσάμεθʼ εἵνεκα κούρης</l>
<l>ἀντιβίοις ἐπέεσσιν, ἐγὼ δʼ ἦρχον χαλεπαίνων·</l>
<l>εἰ δέ ποτʼ ἔς γε μίαν βουλεύσομεν, οὐκέτʼ ἔπειτα</l>
<l n="380">Τρωσὶν ἀνάβλησις κακοῦ ἔσσεται οὐδʼ ἠβαιόν.</l>
<l>νῦν δʼ ἔρχεσθʼ ἐπὶ δεῖπνον ἵνα ξυνάγωμεν Ἄρηα.</l>
<l>εὖ μέν τις δόρυ θηξάσθω, εὖ δʼ ἀσπίδα θέσθω,</l>
<l>εὖ δέ τις ἵπποισιν δεῖπνον δότω ὠκυπόδεσσιν,</l>
<l>εὖ δέ τις ἅρματος ἀμφὶς ἰδὼν πολέμοιο μεδέσθω,</l>
<l n="385">ὥς κε πανημέριοι στυγερῷ κρινώμεθʼ Ἄρηϊ.</l>
<l>οὐ γὰρ παυσωλή γε μετέσσεται οὐδʼ ἠβαιὸν</l>
<l>εἰ μὴ νὺξ ἐλθοῦσα διακρινέει μένος ἀνδρῶν.</l>
<l>ἱδρώσει μέν τευ τελαμὼν ἀμφὶ στήθεσφιν</l>
<l>ἀσπίδος ἀμφιβρότης, περὶ δʼ ἔγχεϊ χεῖρα καμεῖται·</l>
<l n="390">ἱδρώσει δέ τευ ἵππος ἐΰξοον ἅρμα τιταίνων.</l>
<l>ὃν δέ κʼ ἐγὼν ἀπάνευθε μάχης ἐθέλοντα νοήσω</l>
<l>μιμνάζειν παρὰ νηυσὶ κορωνίσιν, οὔ οἱ ἔπειτα</l>
<l>ἄρκιον ἐσσεῖται φυγέειν κύνας ἠδʼ οἰωνούς.</l>
</q>
</q>
<l>
<milestone ed="P" unit="para"/>ὣς ἔφατʼ, Ἀργεῖοι δὲ μέγʼ ἴαχον ὡς ὅτε κῦμα</l>
<l n="395">ἀκτῇ ἐφʼ ὑψηλῇ, ὅτε κινήσῃ Νότος ἐλθών,</l>
<l>προβλῆτι σκοπέλῳ· τὸν δʼ οὔ ποτε κύματα λείπει</l>
<l>παντοίων ἀνέμων, ὅτʼ ἂν ἔνθʼ ἢ ἔνθα γένωνται.</l>
<l>ἀνστάντες δʼ ὀρέοντο κεδασθέντες κατὰ νῆας,</l>
<l>κάπνισσάν τε κατὰ κλισίας, καὶ δεῖπνον ἕλοντο.</l>
<l n="400">ἄλλος δʼ ἄλλῳ ἔρεζε θεῶν αἰειγενετάων</l>
<l>εὐχόμενος θάνατόν τε φυγεῖν καὶ μῶλον Ἄρηος.</l>
<l>αὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων</l>
<l>πίονα πενταέτηρον ὑπερμενέϊ Κρονίωνι,</l>
<l>κίκλησκεν δὲ γέροντας ἀριστῆας Παναχαιῶν,</l>
<l n="405">Νέστορα μὲν πρώτιστα καὶ Ἰδομενῆα ἄνακτα,</l>
<l>αὐτὰρ ἔπειτʼ Αἴαντε δύω καὶ Τυδέος υἱόν,</l>
<l>ἕκτον δʼ αὖτʼ Ὀδυσῆα Διὶ μῆτιν ἀτάλαντον.</l>
<l>αὐτόματος δέ οἱ ἦλθε βοὴν ἀγαθὸς Μενέλαος·</l>
<l>ᾔδεε γὰρ κατὰ θυμὸν ἀδελφεὸν ὡς ἐπονεῖτο.</l>
<l n="410">βοῦν δὲ περιστήσαντο καὶ οὐλοχύτας ἀνέλοντο·</l>
<l>τοῖσιν δʼ εὐχόμενος μετέφη κρείων Ἀγαμέμνων·</l>
<q direct="unspecified">
<l>Ζεῦ κύδιστε μέγιστε κελαινεφὲς αἰθέρι ναίων</l>
<l>μὴ πρὶν ἐπʼ ἠέλιον δῦναι καὶ ἐπὶ κνέφας ἐλθεῖν</l>
<l>πρίν με κατὰ πρηνὲς βαλέειν Πριάμοιο μέλαθρον</l>
<l n="415">αἰθαλόεν, πρῆσαι δὲ πυρὸς δηΐοιο θύρετρα,</l>
<l>Ἑκτόρεον δὲ χιτῶνα περὶ στήθεσσι δαΐξαι</l>
<l>χαλκῷ ῥωγαλέον· πολέες δʼ ἀμφʼ αὐτὸν ἑταῖροι</l>
<l>πρηνέες ἐν κονίῃσιν ὀδὰξ λαζοίατο γαῖαν.</l>
<milestone ed="p" n="419" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἄρα πώ οἱ ἐπεκραίαινε Κρονίων,</l>
<l n="420">ἀλλʼ ὅ γε δέκτο μὲν ἱρά, πόνον δʼ ἀμέγαρτον ὄφελλεν.</l>
<l>αὐτὰρ ἐπεί ῥʼ εὔξαντο καὶ οὐλοχύτας προβάλοντο,</l>
<l>αὐέρυσαν μὲν πρῶτα καὶ ἔσφαξαν καὶ ἔδειραν,</l>
<l>μηρούς τʼ ἐξέταμον κατά τε κνίσῃ ἐκάλυψαν</l>
<l>δίπτυχα ποιήσαντες, ἐπʼ αὐτῶν δʼ ὠμοθέτησαν.</l>
<l n="425">καὶ τὰ μὲν ἂρ σχίζῃσιν ἀφύλλοισιν κατέκαιον,</l>
<l>σπλάγχνα δʼ ἄρʼ ἀμπείραντες ὑπείρεχον Ἡφαίστοιο.</l>
<l>αὐτὰρ ἐπεὶ κατὰ μῆρε κάη καὶ σπλάγχνα πάσαντο,</l>
<l>μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,</l>
<l>ὤπτησάν τε περιφραδέως, ἐρύσαντό τε πάντα.</l>
<l n="430">αὐτὰρ ἐπεὶ παύσαντο πόνου τετύκοντό τε δαῖτα</l>
<l>δαίνυντʼ, οὐδέ τι θυμὸς ἐδεύετο δαιτὸς ἐΐσης.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖς ἄρα μύθων ἦρχε Γερήνιος ἱππότα Νέστωρ·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον,</l>
<l n="435">μηκέτι νῦν δήθʼ αὖθι λεγώμεθα, μηδʼ ἔτι δηρὸν</l>
<l>ἀμβαλλώμεθα ἔργον ὃ δὴ θεὸς ἐγγυαλίζει.</l>
<l>ἀλλʼ ἄγε κήρυκες μὲν Ἀχαιῶν χαλκοχιτώνων</l>
<l>λαὸν κηρύσσοντες ἀγειρόντων κατὰ νῆας,</l>
<l>ἡμεῖς δʼ ἀθρόοι ὧδε κατὰ στρατὸν εὐρὺν Ἀχαιῶν</l>
<l n="440">ἴομεν ὄφρα κε θᾶσσον ἐγείρομεν ὀξὺν Ἄρηα.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησεν ἄναξ ἀνδρῶν Ἀγαμέμνων.</l>
<l>αὐτίκα κηρύκεσσι λιγυφθόγγοισι κέλευσε</l>
<l>κηρύσσειν πόλεμον δὲ κάρη κομόωντας Ἀχαιούς·</l>
<l>οἳ μὲν ἐκήρυσσον, τοὶ δʼ ἠγείροντο μάλʼ ὦκα.</l>
<l n="445">οἳ δʼ ἀμφʼ Ἀτρεΐωνα διοτρεφέες βασιλῆες</l>
<l>θῦνον κρίνοντες, μετὰ δὲ γλαυκῶπις Ἀθήνη</l>
<l>αἰγίδʼ ἔχουσʼ ἐρίτιμον ἀγήρων ἀθανάτην τε,</l>
<l>τῆς ἑκατὸν θύσανοι παγχρύσεοι ἠερέθονται,</l>
<l>πάντες ἐϋπλεκέες, ἑκατόμβοιος δὲ ἕκαστος·</l>
<l n="450">σὺν τῇ παιφάσσουσα διέσσυτο λαὸν Ἀχαιῶν</l>
<l>ὀτρύνουσʼ ἰέναι· ἐν δὲ σθένος ὦρσεν ἑκάστῳ</l>
<l>καρδίῃ ἄλληκτον πολεμίζειν ἠδὲ μάχεσθαι.</l>
<l>τοῖσι δʼ ἄφαρ πόλεμος γλυκίων γένετʼ ἠὲ νέεσθαι</l>
<l>ἐν νηυσὶ γλαφυρῇσι φίλην ἐς πατρίδα γαῖαν.</l>
<l n="455">
<milestone ed="P" unit="para"/>ἠΰτε πῦρ ἀΐδηλον ἐπιφλέγει ἄσπετον ὕλην</l>
<l>οὔρεος ἐν κορυφῇς, ἕκαθεν δέ τε φαίνεται αὐγή,</l>
<l>ὣς τῶν ἐρχομένων ἀπὸ χαλκοῦ θεσπεσίοιο</l>
<l>αἴγλη παμφανόωσα διʼ αἰθέρος οὐρανὸν ἷκε.</l>
<milestone ed="p" n="459" unit="card"/>
<l>
<milestone ed="P" unit="para"/>τῶν δʼ ὥς τʼ ὀρνίθων πετεηνῶν ἔθνεα πολλὰ</l>
<l n="460">χηνῶν ἢ γεράνων ἢ κύκνων δουλιχοδείρων</l>
<l>Ἀσίω ἐν λειμῶνι Καϋστρίου ἀμφὶ ῥέεθρα</l>
<l>ἔνθα καὶ ἔνθα ποτῶνται ἀγαλλόμενα πτερύγεσσι</l>
<l>κλαγγηδὸν προκαθιζόντων, σμαραγεῖ δέ τε λειμών,</l>
<l>ὣς τῶν ἔθνεα πολλὰ νεῶν ἄπο καὶ κλισιάων</l>
<l n="465">ἐς πεδίον προχέοντο Σκαμάνδριον· αὐτὰρ ὑπὸ χθὼν</l>
<l>σμερδαλέον κονάβιζε ποδῶν αὐτῶν τε καὶ ἵππων.</l>
<l>ἔσταν δʼ ἐν λειμῶνι Σκαμανδρίῳ ἀνθεμόεντι</l>
<l>μυρίοι, ὅσσά τε φύλλα καὶ ἄνθεα γίγνεται ὥρῃ.</l>
<l>
<milestone ed="P" unit="para"/>ἠΰτε μυιάων ἁδινάων ἔθνεα πολλὰ</l>
<l n="470">αἵ τε κατὰ σταθμὸν ποιμνήϊον ἠλάσκουσιν</l>
<l>ὥρῃ ἐν εἰαρινῇ ὅτε τε γλάγος ἄγγεα δεύει,</l>
<l>τόσσοι ἐπὶ Τρώεσσι κάρη κομόωντες Ἀχαιοὶ</l>
<l>ἐν πεδίῳ ἵσταντο διαρραῖσαι μεμαῶτες.</l>
<l>
<milestone ed="P" unit="para"/>τοὺς δʼ ὥς τʼ αἰπόλια πλατέʼ αἰγῶν αἰπόλοι ἄνδρες</l>
<l n="475">ῥεῖα διακρίνωσιν ἐπεί κε νομῷ μιγέωσιν,</l>
<l>ὣς τοὺς ἡγεμόνες διεκόσμεον ἔνθα καὶ ἔνθα</l>
<l>ὑσμίνην δʼ ἰέναι, μετὰ δὲ κρείων Ἀγαμέμνων</l>
<l>ὄμματα καὶ κεφαλὴν ἴκελος Διὶ τερπικεραύνῳ,</l>
<l>Ἄρεϊ δὲ ζώνην, στέρνον δὲ Ποσειδάωνι.</l>
<l n="480">ἠΰτε βοῦς ἀγέληφι μέγʼ ἔξοχος ἔπλετο πάντων</l>
<l>ταῦρος· ὃ γάρ τε βόεσσι μεταπρέπει ἀγρομένῃσι·</l>
<l>τοῖον ἄρʼ Ἀτρεΐδην θῆκε Ζεὺς ἤματι κείνῳ</l>
<l>ἐκπρεπέʼ ἐν πολλοῖσι καὶ ἔξοχον ἡρώεσσιν.</l>
<l>
<milestone ed="P" unit="para"/>ἔσπετε νῦν μοι Μοῦσαι Ὀλύμπια δώματʼ ἔχουσαι·</l>
<l n="485">ὑμεῖς γὰρ θεαί ἐστε πάρεστέ τε ἴστέ τε πάντα,</l>
<l>ἡμεῖς δὲ κλέος οἶον ἀκούομεν οὐδέ τι ἴδμεν·</l>
<l>οἵ τινες ἡγεμόνες Δαναῶν καὶ κοίρανοι ἦσαν·</l>
<l>πληθὺν δʼ οὐκ ἂν ἐγὼ μυθήσομαι οὐδʼ ὀνομήνω,</l>
<l>οὐδʼ εἴ μοι δέκα μὲν γλῶσσαι, δέκα δὲ στόματʼ εἶεν,</l>
<l n="490">φωνὴ δʼ ἄρρηκτος, χάλκεον δέ μοι ἦτορ ἐνείη,</l>
<l>εἰ μὴ Ὀλυμπιάδες Μοῦσαι Διὸς αἰγιόχοιο</l>
<l>θυγατέρες μνησαίαθʼ ὅσοι ὑπὸ Ἴλιον ἦλθον·</l>
<l>ἀρχοὺς αὖ νηῶν ἐρέω νῆάς τε προπάσας.</l>
<l>
<milestone ed="P" unit="para"/>Βοιωτῶν μὲν Πηνέλεως καὶ Λήϊτος ἦρχον</l>
<l n="495">Ἀρκεσίλαός τε Προθοήνωρ τε Κλονίος τε,</l>
<l>οἵ θʼ Ὑρίην ἐνέμοντο καὶ Αὐλίδα πετρήεσσαν</l>
<l>Σχοῖνόν τε Σκῶλόν τε πολύκνημόν τʼ Ἐτεωνόν,</l>
<l>Θέσπειαν Γραῖάν τε καὶ εὐρύχορον Μυκαλησσόν,</l>
<l>οἵ τʼ ἀμφʼ Ἅρμʼ ἐνέμοντο καὶ Εἰλέσιον καὶ Ἐρυθράς,</l>
<l n="500">οἵ τʼ Ἐλεῶνʼ εἶχον ἠδʼ Ὕλην καὶ Πετεῶνα,</l>
<l>Ὠκαλέην Μεδεῶνά τʼ ἐϋκτίμενον πτολίεθρον,</l>
<l>Κώπας Εὔτρησίν τε πολυτρήρωνά τε Θίσβην,</l>
<l>οἵ τε Κορώνειαν καὶ ποιήενθʼ Ἁλίαρτον,</l>
<l>οἵ τε Πλάταιαν ἔχον ἠδʼ οἳ Γλισᾶντʼ ἐνέμοντο,</l>
<l n="505">οἵ θʼ Ὑποθήβας εἶχον ἐϋκτίμενον πτολίεθρον,</l>
<l>Ὀγχηστόν θʼ ἱερὸν Ποσιδήϊον ἀγλαὸν ἄλσος,</l>
<l>οἵ τε πολυστάφυλον Ἄρνην ἔχον, οἵ τε Μίδειαν</l>
<l>Νῖσάν τε ζαθέην Ἀνθηδόνα τʼ ἐσχατόωσαν·</l>
<l>τῶν μὲν πεντήκοντα νέες κίον, ἐν δὲ ἑκάστῃ</l>
<l n="510">κοῦροι Βοιωτῶν ἑκατὸν καὶ εἴκοσι βαῖνον.</l>
<milestone ed="p" n="511" unit="card"/>
<l>
<milestone ed="P" unit="para"/>οἳ δʼ Ἀσπληδόνα ναῖον ἰδʼ Ὀρχομενὸν Μινύειον,</l>
<l>τῶν ἦρχʼ Ἀσκάλαφος καὶ Ἰάλμενος υἷες Ἄρηος</l>
<l>οὓς τέκεν Ἀστυόχη δόμῳ Ἄκτορος Ἀζεΐδαο,</l>
<l>παρθένος αἰδοίη ὑπερώϊον εἰσαναβᾶσα</l>
<l n="515">Ἄρηϊ κρατερῷ· ὃ δέ οἱ παρελέξατο λάθρῃ·</l>
<l>τοῖς δὲ τριήκοντα γλαφυραὶ νέες ἐστιχόωντο.</l>
<l>
<milestone ed="P" unit="para"/>αὐτὰρ Φωκήων Σχεδίος καὶ Ἐπίστροφος ἦρχον</l>
<l>υἷες Ἰφίτου μεγαθύμου Ναυβολίδαο,</l>
<l>οἳ Κυπάρισσον ἔχον Πυθῶνά τε πετρήεσσαν</l>
<l n="520">Κρῖσάν τε ζαθέην καὶ Δαυλίδα καὶ Πανοπῆα,</l>
<l>οἵ τʼ Ἀνεμώρειαν καὶ Ὑάμπολιν ἀμφενέμοντο,</l>
<l>οἵ τʼ ἄρα πὰρ ποταμὸν Κηφισὸν δῖον ἔναιον,</l>
<l>οἵ τε Λίλαιαν ἔχον πηγῇς ἔπι Κηφισοῖο·</l>
<l>τοῖς δʼ ἅμα τεσσαράκοντα μέλαιναι νῆες ἕποντο.</l>
<l n="525">οἳ μὲν Φωκήων στίχας ἵστασαν ἀμφιέποντες,</l>
<l>Βοιωτῶν δʼ ἔμπλην ἐπʼ ἀριστερὰ θωρήσσοντο.</l>
<l>
<milestone ed="P" unit="para"/>Λοκρῶν δʼ ἡγεμόνευεν Ὀϊλῆος ταχὺς Αἴας</l>
<l>μείων, οὔ τι τόσος γε ὅσος Τελαμώνιος Αἴας</l>
<l>ἀλλὰ πολὺ μείων· ὀλίγος μὲν ἔην λινοθώρηξ,</l>
<l n="530">ἐγχείῃ δʼ ἐκέκαστο Πανέλληνας καὶ Ἀχαιούς·</l>
<l>οἳ Κῦνόν τʼ ἐνέμοντʼ Ὀπόεντά τε Καλλίαρόν τε</l>
<l>Βῆσσάν τε Σκάρφην τε καὶ Αὐγειὰς ἐρατεινὰς</l>
<l>Τάρφην τε Θρόνιον τε Βοαγρίου ἀμφὶ ῥέεθρα·</l>
<l>τῷ δʼ ἅμα τεσσαράκοντα μέλαιναι νῆες ἕποντο</l>
<l n="535">Λοκρῶν, οἳ ναίουσι πέρην ἱερῆς Εὐβοίης.</l>
<l>
<milestone ed="P" unit="para"/>οἳ δʼ Εὔβοιαν ἔχον μένεα πνείοντες Ἄβαντες</l>
<l>Χαλκίδα τʼ Εἰρέτριάν τε πολυστάφυλόν θʼ Ἱστίαιαν</l>
<l>Κήρινθόν τʼ ἔφαλον Δίου τʼ αἰπὺ πτολίεθρον,</l>
<l>οἵ τε Κάρυστον ἔχον ἠδʼ οἳ Στύρα ναιετάασκον,</l>
<l n="540">τῶν αὖθʼ ἡγεμόνευʼ Ἐλεφήνωρ ὄζος Ἄρηος</l>
<l>Χαλκωδοντιάδης μεγαθύμων ἀρχὸς Ἀβάντων.</l>
<l>τῷ δʼ ἅμʼ Ἄβαντες ἕποντο θοοὶ ὄπιθεν κομόωντες</l>
<l>αἰχμηταὶ μεμαῶτες ὀρεκτῇσιν μελίῃσι</l>
<l>θώρηκας ῥήξειν δηΐων ἀμφὶ στήθεσσι·</l>
<l n="545">τῷ δʼ ἅμα τεσσαράκοντα μέλαιναι νῆες ἕποντο.</l>
<milestone ed="p" n="546" unit="card"/>
<l>
<milestone ed="P" unit="para"/>οἳ δʼ ἄρʼ Ἀθήνας εἶχον ἐϋκτίμενον πτολίεθρον</l>
<l>δῆμον Ἐρεχθῆος μεγαλήτορος, ὅν ποτʼ Ἀθήνη</l>
<l>θρέψε Διὸς θυγάτηρ, τέκε δὲ ζείδωρος ἄρουρα,</l>
<l>κὰδ δʼ ἐν Ἀθήνῃς εἷσεν ἑῷ ἐν πίονι νηῷ·</l>
<l n="550">ἔνθα δέ μιν ταύροισι καὶ ἀρνειοῖς ἱλάονται</l>
<l>κοῦροι Ἀθηναίων περιτελλομένων ἐνιαυτῶν·</l>
<l>τῶν αὖθʼ ἡγεμόνευʼ υἱὸς Πετεῶο Μενεσθεύς.</l>
<l>τῷ δʼ οὔ πώ τις ὁμοῖος ἐπιχθόνιος γένετʼ ἀνὴρ</l>
<l>κοσμῆσαι ἵππους τε καὶ ἀνέρας ἀσπιδιώτας·</l>
<l n="555">Νέστωρ οἶος ἔριζεν· ὃ γὰρ προγενέστερος ἦεν·</l>
<l>τῷ δʼ ἅμα πεντήκοντα μέλαιναι νῆες ἕποντο.</l>
<l>
<milestone ed="P" unit="para"/>Αἴας δʼ ἐκ Σαλαμῖνος ἄγεν δυοκαίδεκα νῆας,</l>
<l>στῆσε δʼ ἄγων ἵνʼ Ἀθηναίων ἵσταντο φάλαγγες.</l>
<l>
<milestone ed="P" unit="para"/>οἳ δʼ Ἄργός τʼ εἶχον Τίρυνθά τε τειχιόεσσαν</l>
<l n="560">Ἑρμιόνην Ἀσίνην τε, βαθὺν κατὰ κόλπον ἐχούσας,</l>
<l>Τροιζῆνʼ Ἠϊόνας τε καὶ ἀμπελόεντʼ Ἐπίδαυρον,</l>
<l>οἵ τʼ ἔχον Αἴγιναν Μάσητά τε κοῦροι Ἀχαιῶν,</l>
<l>τῶν αὖθʼ ἡγεμόνευε βοὴν ἀγαθὸς Διομήδης</l>
<l>καὶ Σθένελος, Καπανῆος ἀγακλειτοῦ φίλος υἱός·</l>
<l n="565">τοῖσι δʼ ἅμʼ Εὐρύαλος τρίτατος κίεν ἰσόθεος φὼς</l>
<l>Μηκιστέος υἱὸς Ταλαϊονίδαο ἄνακτος·</l>
<l>συμπάντων δʼ ἡγεῖτο βοὴν ἀγαθὸς Διομήδης·</l>
<l>τοῖσι δʼ ἅμʼ ὀγδώκοντα μέλαιναι νῆες ἕποντο.</l>
<l>
<milestone ed="P" unit="para"/>οἳ δὲ Μυκήνας εἶχον ἐϋκτίμενον πτολίεθρον</l>
<l n="570">ἀφνειόν τε Κόρινθον ἐϋκτιμένας τε Κλεωνάς,</l>
<l>Ὀρνειάς τʼ ἐνέμοντο Ἀραιθυρέην τʼ ἐρατεινὴν</l>
<l>καὶ Σικυῶνʼ, ὅθʼ ἄρʼ Ἄδρηστος πρῶτʼ ἐμβασίλευεν,</l>
<l>οἵ θʼ Ὑπερησίην τε καὶ αἰπεινὴν Γονόεσσαν</l>
<l>Πελλήνην τʼ εἶχον ἠδʼ Αἴγιον ἀμφενέμοντο</l>
<l n="575">Αἰγιαλόν τʼ ἀνὰ πάντα καὶ ἀμφʼ Ἑλίκην εὐρεῖαν,</l>
<l>τῶν ἑκατὸν νηῶν ἦρχε κρείων Ἀγαμέμνων</l>
<l>Ἀτρεΐδης· ἅμα τῷ γε πολὺ πλεῖστοι καὶ ἄριστοι</l>
<l>λαοὶ ἕποντʼ· ἐν δʼ αὐτὸς ἐδύσετο νώροπα χαλκὸν</l>
<l>κυδιόων, πᾶσιν δὲ μετέπρεπεν ἡρώεσσιν</l>
<l n="580">οὕνεκʼ ἄριστος ἔην πολὺ δὲ πλείστους ἄγε λαούς.</l>
<milestone ed="p" n="581" unit="card"/>
<l>
<milestone ed="P" unit="para"/>οἳ δʼ εἶχον κοίλην Λακεδαίμονα κητώεσσαν,</l>
<l>Φᾶρίν τε Σπάρτην τε πολυτρήρωνά τε Μέσσην,</l>
<l>Βρυσειάς τʼ ἐνέμοντο καὶ Αὐγειὰς ἐρατεινάς,</l>
<l>οἵ τʼ ἄρʼ Ἀμύκλας εἶχον Ἕλος τʼ ἔφαλον πτολίεθρον,</l>
<l n="585">οἵ τε Λάαν εἶχον ἠδʼ Οἴτυλον ἀμφενέμοντο,</l>
<l>τῶν οἱ ἀδελφεὸς ἦρχε βοὴν ἀγαθὸς Μενέλαος</l>
<l>ἑξήκοντα νεῶν· ἀπάτερθε δὲ θωρήσσοντο·</l>
<l>ἐν δʼ αὐτὸς κίεν ᾗσι προθυμίῃσι πεποιθὼς</l>
<l>ὀτρύνων πόλεμον δέ· μάλιστα δὲ ἵετο θυμῷ</l>
<l n="590">τίσασθαι Ἑλένης ὁρμήματά τε στοναχάς τε.</l>
<l>
<milestone ed="P" unit="para"/>οἳ δὲ Πύλον τʼ ἐνέμοντο καὶ Ἀρήνην ἐρατεινὴν</l>
<l>καὶ Θρύον Ἀλφειοῖο πόρον καὶ ἐΰκτιτον Αἰπὺ</l>
<l>καὶ Κυπαρισσήεντα καὶ Ἀμφιγένειαν ἔναιον</l>
<l>καὶ Πτελεὸν καὶ Ἕλος καὶ Δώριον, ἔνθά τε Μοῦσαι</l>
<l n="595">ἀντόμεναι Θάμυριν τὸν Θρήϊκα παῦσαν ἀοιδῆς</l>
<l>Οἰχαλίηθεν ἰόντα παρʼ Εὐρύτου Οἰχαλιῆος·</l>
<l>στεῦτο γὰρ εὐχόμενος νικησέμεν εἴ περ ἂν αὐταὶ</l>
<l>Μοῦσαι ἀείδοιεν κοῦραι Διὸς αἰγιόχοιο·</l>
<l>αἳ δὲ χολωσάμεναι πηρὸν θέσαν, αὐτὰρ ἀοιδὴν</l>
<l n="600">θεσπεσίην ἀφέλοντο καὶ ἐκλέλαθον κιθαριστύν·</l>
<l>τῶν αὖθʼ ἡγεμόνευε Γερήνιος ἱππότα Νέστωρ·</l>
<l>τῷ δʼ ἐνενήκοντα γλαφυραὶ νέες ἐστιχόωντο.</l>
<l>
<milestone ed="P" unit="para"/>οἳ δʼ ἔχον Ἀρκαδίην ὑπὸ Κυλλήνης ὄρος αἰπὺ</l>
<l>Αἰπύτιον παρὰ τύμβον ἵνʼ ἀνέρες ἀγχιμαχηταί,</l>
<l n="605">οἳ Φενεόν τʼ ἐνέμοντο καὶ Ὀρχομενὸν πολύμηλον</l>
<l>Ῥίπην τε Στρατίην τε καὶ ἠνεμόεσσαν Ἐνίσπην</l>
<l>καὶ Τεγέην εἶχον καὶ Μαντινέην ἐρατεινὴν</l>
<l>Στύμφηλόν τʼ εἶχον καὶ Παρρασίην ἐνέμοντο,</l>
<l>τῶν ἦρχʼ Ἀγκαίοιο πάϊς κρείων Ἀγαπήνωρ</l>
<l n="610">ἑξήκοντα νεῶν· πολέες δʼ ἐν νηῒ ἑκάστῃ</l>
<l>Ἀρκάδες ἄνδρες ἔβαινον ἐπιστάμενοι πολεμίζειν.</l>
<l>αὐτὸς γάρ σφιν δῶκεν ἄναξ ἀνδρῶν Ἀγαμέμνων</l>
<l>νῆας ἐϋσσέλμους περάαν ἐπὶ οἴνοπα πόντον</l>
<l>Ἀτρεΐδης, ἐπεὶ οὔ σφι θαλάσσια ἔργα μεμήλει.</l>
<milestone ed="p" n="615" unit="card"/>
<l n="615">
<milestone ed="P" unit="para"/>οἳ δʼ ἄρα Βουπράσιόν τε καὶ Ἤλιδα δῖαν ἔναιον</l>
<l>ὅσσον ἐφʼ Ὑρμίνη καὶ Μύρσινος ἐσχατόωσα</l>
<l>πέτρη τʼ Ὠλενίη καὶ Ἀλήσιον ἐντὸς ἐέργει,</l>
<l>τῶν αὖ τέσσαρες ἀρχοὶ ἔσαν, δέκα δʼ ἀνδρὶ ἑκάστῳ</l>
<l>νῆες ἕποντο θοαί, πολέες δʼ ἔμβαινον Ἐπειοί.</l>
<l n="620">τῶν μὲν ἄρʼ Ἀμφίμαχος καὶ Θάλπιος ἡγησάσθην</l>
<l>υἷες ὃ μὲν Κτεάτου, ὃ δʼ ἄρʼ Εὐρύτου, Ἀκτορίωνε·</l>
<l>τῶν δʼ Ἀμαρυγκεΐδης ἦρχε κρατερὸς Διώρης·</l>
<l>τῶν δὲ τετάρτων ἦρχε Πολύξεινος θεοειδὴς</l>
<l>υἱὸς Ἀγασθένεος Αὐγηϊάδαο ἄνακτος.</l>
<l n="625">
<milestone ed="P" unit="para"/>οἳ δʼ ἐκ Δουλιχίοιο Ἐχινάων θʼ ἱεράων</l>
<l>νήσων, αἳ ναίουσι πέρην ἁλὸς Ἤλιδος ἄντα,</l>
<l>τῶν αὖθʼ ἡγεμόνευε Μέγης ἀτάλαντος Ἄρηϊ</l>
<l>Φυλεΐδης, ὃν τίκτε Διῒ φίλος ἱππότα Φυλεύς,</l>
<l>ὅς ποτε Δουλίχιον δʼ ἀπενάσσατο πατρὶ χολωθείς·</l>
<l n="630">τῷ δʼ ἅμα τεσσαράκοντα μέλαιναι νῆες ἕποντο.</l>
<l>
<milestone ed="P" unit="para"/>αὐτὰρ Ὀδυσσεὺς ἦγε Κεφαλλῆνας μεγαθύμους,</l>
<l>οἵ ῥʼ Ἰθάκην εἶχον καὶ Νήριτον εἰνοσίφυλλον</l>
<l>καὶ Κροκύλειʼ ἐνέμοντο καὶ Αἰγίλιπα τρηχεῖαν,</l>
<l>οἵ τε Ζάκυνθον ἔχον ἠδʼ οἳ Σάμον ἀμφενέμοντο,</l>
<l n="635">οἵ τʼ ἤπειρον ἔχον ἠδʼ ἀντιπέραιʼ ἐνέμοντο·</l>
<l>τῶν μὲν Ὀδυσσεὺς ἦρχε Διὶ μῆτιν ἀτάλαντος·</l>
<l>τῷ δʼ ἅμα νῆες ἕποντο δυώδεκα μιλτοπάρῃοι.</l>
<l>
<milestone ed="P" unit="para"/>Αἰτωλῶν δʼ ἡγεῖτο Θόας Ἀνδραίμονος υἱός,</l>
<l>οἳ Πλευρῶνʼ ἐνέμοντο καὶ Ὤλενον ἠδὲ Πυλήνην</l>
<l n="640">Χαλκίδα τʼ ἀγχίαλον Καλυδῶνά τε πετρήεσσαν·</l>
<l>οὐ γὰρ ἔτʼ Οἰνῆος μεγαλήτορος υἱέες ἦσαν,</l>
<l>οὐδʼ ἄρʼ ἔτʼ αὐτὸς ἔην, θάνε δὲ ξανθὸς Μελέαγρος·</l>
<l>τῷ δʼ ἐπὶ πάντʼ ἐτέταλτο ἀνασσέμεν Αἰτωλοῖσι·</l>
<l>τῷ δʼ ἅμα τεσσαράκοντα μέλαιναι νῆες ἕποντο.</l>
<l n="645">
<milestone ed="P" unit="para"/>Κρητῶν δʼ Ἰδομενεὺς δουρὶ κλυτὸς ἡγεμόνευεν,</l>
<l>οἳ Κνωσόν τʼ εἶχον Γόρτυνά τε τειχιόεσσαν,</l>
<l>Λύκτον Μίλητόν τε καὶ ἀργινόεντα Λύκαστον</l>
<l>Φαιστόν τε Ῥύτιόν τε, πόλεις εὖ ναιετοώσας,</l>
<l>ἄλλοι θʼ οἳ Κρήτην ἑκατόμπολιν ἀμφενέμοντο.</l>
<l n="650">τῶν μὲν ἄρʼ Ἰδομενεὺς δουρὶ κλυτὸς ἡγεμόνευε</l>
<l>Μηριόνης τʼ ἀτάλαντος Ἐνυαλίῳ ἀνδρειφόντῃ·</l>
<l>τοῖσι δʼ ἅμʼ ὀγδώκοντα μέλαιναι νῆες ἕποντο.</l>
<milestone ed="p" n="653" unit="card"/>
<l>
<milestone ed="P" unit="para"/>Τληπόλεμος δʼ Ἡρακλεΐδης ἠΰς τε μέγας τε</l>
<l>ἐκ Ῥόδου ἐννέα νῆας ἄγεν Ῥοδίων ἀγερώχων,</l>
<l n="655">οἳ Ῥόδον ἀμφενέμοντο διὰ τρίχα κοσμηθέντες</l>
<l>Λίνδον Ἰηλυσόν τε καὶ ἀργινόεντα Κάμειρον.</l>
<l>τῶν μὲν Τληπόλεμος δουρὶ κλυτὸς ἡγεμόνευεν,</l>
<l>ὃν τέκεν Ἀστυόχεια βίῃ Ἡρακληείῃ,</l>
<l>τὴν ἄγετʼ ἐξ Ἐφύρης ποταμοῦ ἄπο Σελλήεντος</l>
<l n="660">πέρσας ἄστεα πολλὰ διοτρεφέων αἰζηῶν.</l>
<l>Τληπόλεμος δʼ ἐπεὶ οὖν τράφʼ ἐνὶ μεγάρῳ εὐπήκτῳ,</l>
<l>αὐτίκα πατρὸς ἑοῖο φίλον μήτρωα κατέκτα</l>
<l>ἤδη γηράσκοντα Λικύμνιον ὄζον Ἄρηος·</l>
<l>αἶψα δὲ νῆας ἔπηξε, πολὺν δʼ ὅ γε λαὸν ἀγείρας</l>
<l n="665">βῆ φεύγων ἐπὶ πόντον· ἀπείλησαν γάρ οἱ ἄλλοι</l>
<l>υἱέες υἱωνοί τε βίης Ἡρακληείης.</l>
<l>αὐτὰρ ὅ γʼ ἐς Ῥόδον ἷξεν ἀλώμενος ἄλγεα πάσχων·</l>
<l>τριχθὰ δὲ ᾤκηθεν καταφυλαδόν, ἠδὲ φίληθεν</l>
<l>ἐκ Διός, ὅς τε θεοῖσι καὶ ἀνθρώποισιν ἀνάσσει,</l>
<l n="670">καί σφιν θεσπέσιον πλοῦτον κατέχευε Κρονίων.</l>
<l>
<milestone ed="P" unit="para"/>Νιρεὺς αὖ Σύμηθεν ἄγε τρεῖς νῆας ἐΐσας</l>
<l>Νιρεὺς Ἀγλαΐης υἱὸς Χαρόποιό τʼ ἄνακτος</l>
<l>Νιρεύς, ὃς κάλλιστος ἀνὴρ ὑπὸ Ἴλιον ἦλθε</l>
<l>τῶν ἄλλων Δαναῶν μετʼ ἀμύμονα Πηλεΐωνα·</l>
<l n="675">ἀλλʼ ἀλαπαδνὸς ἔην, παῦρος δέ οἱ εἵπετο λαός.</l>
<l>
<milestone ed="P" unit="para"/>οἳ δʼ ἄρα Νίσυρόν τʼ εἶχον Κράπαθόν τε Κάσον τε</l>
<l>καὶ Κῶν Εὐρυπύλοιο πόλιν νήσους τε Καλύδνας,</l>
<l>τῶν αὖ Φείδιππός τε καὶ Ἄντιφος ἡγησάσθην</l>
<l>Θεσσαλοῦ υἷε δύω Ἡρακλεΐδαο ἄνακτος·</l>
<l n="680">τοῖς δὲ τριήκοντα γλαφυραὶ νέες ἐστιχόωντο.</l>
<l>
<milestone ed="P" unit="para"/>νῦν αὖ τοὺς ὅσσοι τὸ Πελασγικὸν Ἄργος ἔναιον,</l>
<l>οἵ τʼ Ἄλον οἵ τʼ Ἀλόπην οἵ τε Τρηχῖνα νέμοντο,</l>
<l>οἵ τʼ εἶχον Φθίην ἠδʼ Ἑλλάδα καλλιγύναικα,</l>
<l>Μυρμιδόνες δὲ καλεῦντο καὶ Ἕλληνες καὶ Ἀχαιοί,</l>
<l n="685">τῶν αὖ πεντήκοντα νεῶν ἦν ἀρχὸς Ἀχιλλεύς.</l>
<l>ἀλλʼ οἵ γʼ οὐ πολέμοιο δυσηχέος ἐμνώοντο·</l>
<l>οὐ γὰρ ἔην ὅς τίς σφιν ἐπὶ στίχας ἡγήσαιτο·</l>
<l>κεῖτο γὰρ ἐν νήεσσι ποδάρκης δῖος Ἀχιλλεὺς</l>
<l>κούρης χωόμενος Βρισηΐδος ἠϋκόμοιο,</l>
<l n="690">τὴν ἐκ Λυρνησσοῦ ἐξείλετο πολλὰ μογήσας</l>
<l>Λυρνησσὸν διαπορθήσας καὶ τείχεα Θήβης,</l>
<l>κὰδ δὲ Μύνητʼ ἔβαλεν καὶ Ἐπίστροφον ἐγχεσιμώρους,</l>
<l>υἱέας Εὐηνοῖο Σεληπιάδαο ἄνακτος·</l>
<l>τῆς ὅ γε κεῖτʼ ἀχέων, τάχα δʼ ἀνστήσεσθαι ἔμελλεν.</l>
<milestone ed="p" n="695" unit="card"/>
<l n="695">
<milestone ed="P" unit="para"/>οἳ δʼ εἶχον Φυλάκην καὶ Πύρασον ἀνθεμόεντα</l>
<l>Δήμητρος τέμενος, Ἴτωνά τε μητέρα μήλων,</l>
<l>ἀγχίαλόν τʼ Ἀντρῶνα ἰδὲ Πτελεὸν λεχεποίην,</l>
<l>τῶν αὖ Πρωτεσίλαος ἀρήϊος ἡγεμόνευε</l>
<l>ζωὸς ἐών· τότε δʼ ἤδη ἔχεν κάτα γαῖα μέλαινα.</l>
<l n="700">τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο</l>
<l>καὶ δόμος ἡμιτελής· τὸν δʼ ἔκτανε Δάρδανος ἀνὴρ</l>
<l>νηὸς ἀποθρῴσκοντα πολὺ πρώτιστον Ἀχαιῶν.</l>
<l>οὐδὲ μὲν οὐδʼ οἳ ἄναρχοι ἔσαν, πόθεόν γε μὲν ἀρχόν·</l>
<l>ἀλλά σφεας κόσμησε Ποδάρκης ὄζος Ἄρηος</l>
<l n="705">Ἰφίκλου υἱὸς πολυμήλου Φυλακίδαο</l>
<l>αὐτοκασίγνητος μεγαθύμου Πρωτεσιλάου</l>
<l>ὁπλότερος γενεῇ· ὁ δʼ ἅμα πρότερος καὶ ἀρείων</l>
<l>ἥρως Πρωτεσίλαος ἀρήϊος· οὐδέ τι λαοὶ</l>
<l>δεύονθʼ ἡγεμόνος, πόθεόν γε μὲν ἐσθλὸν ἐόντα·</l>
<l n="710">τῷ δʼ ἅμα τεσσαράκοντα μέλαιναι νῆες ἕποντο.</l>
<l>
<milestone ed="P" unit="para"/>οἳ δὲ Φερὰς ἐνέμοντο παραὶ Βοιβηΐδα λίμνην</l>
<l>Βοίβην καὶ Γλαφύρας καὶ ἐϋκτιμένην Ἰαωλκόν,</l>
<l>τῶν ἦρχʼ Ἀδμήτοιο φίλος πάϊς ἕνδεκα νηῶν</l>
<l>Εὔμηλος, τὸν ὑπʼ Ἀδμήτῳ τέκε δῖα γυναικῶν</l>
<l n="715">Ἄλκηστις Πελίαο θυγατρῶν εἶδος ἀρίστη.</l>
<l>
<milestone ed="P" unit="para"/>οἳ δʼ ἄρα Μηθώνην καὶ Θαυμακίην ἐνέμοντο</l>
<l>καὶ Μελίβοιαν ἔχον καὶ Ὀλιζῶνα τρηχεῖαν,</l>
<l>τῶν δὲ Φιλοκτήτης ἦρχεν τόξων ἐῢ εἰδὼς</l>
<l>ἑπτὰ νεῶν· ἐρέται δʼ ἐν ἑκάστῃ πεντήκοντα</l>
<l n="720">ἐμβέβασαν τόξων εὖ εἰδότες ἶφι μάχεσθαι.</l>
<l>ἀλλʼ ὃ μὲν ἐν νήσῳ κεῖτο κρατέρʼ ἄλγεα πάσχων</l>
<l>Λήμνῳ ἐν ἠγαθέῃ, ὅθι μιν λίπον υἷες Ἀχαιῶν</l>
<l>ἕλκεϊ μοχθίζοντα κακῷ ὀλοόφρονος ὕδρου·</l>
<l>ἔνθʼ ὅ γε κεῖτʼ ἀχέων· τάχα δὲ μνήσεσθαι ἔμελλον</l>
<l n="725">Ἀργεῖοι παρὰ νηυσὶ Φιλοκτήταο ἄνακτος.</l>
<l>οὐδὲ μὲν οὐδʼ οἳ ἄναρχοι ἔσαν, πόθεόν γε μὲν ἀρχόν·</l>
<l>ἀλλὰ Μέδων κόσμησεν Ὀϊλῆος νόθος υἱός,</l>
<l>τόν ῥʼ ἔτεκεν Ῥήνη ὑπʼ Ὀϊλῆϊ πτολιπόρθῳ.</l>
<l>
<milestone ed="P" unit="para"/>οἳ δʼ εἶχον Τρίκκην καὶ Ἰθώμην κλωμακόεσσαν,</l>
<l n="730">οἵ τʼ ἔχον Οἰχαλίην πόλιν Εὐρύτου Οἰχαλιῆος,</l>
<l>τῶν αὖθʼ ἡγείσθην Ἀσκληπιοῦ δύο παῖδε</l>
<l>ἰητῆρʼ ἀγαθὼ Ποδαλείριος ἠδὲ Μαχάων·</l>
<l>τοῖς δὲ τριήκοντα γλαφυραὶ νέες ἐστιχόωντο.</l>
<milestone ed="p" n="734" unit="card"/>
<l>
<milestone ed="P" unit="para"/>οἳ δʼ ἔχον Ὀρμένιον, οἵ τε κρήνην Ὑπέρειαν,</l>
<l n="735">οἵ τʼ ἔχον Ἀστέριον Τιτάνοιό τε λευκὰ κάρηνα,</l>
<l>τῶν ἦρχʼ Εὐρύπυλος Εὐαίμονος ἀγλαὸς υἱός·</l>
<l>τῷ δʼ ἅμα τεσσαράκοντα μέλαιναι νῆες ἕποντο.</l>
<l>
<milestone ed="P" unit="para"/>οἳ δʼ Ἄργισσαν ἔχον καὶ Γυρτώνην ἐνέμοντο,</l>
<l>Ὄρθην Ἠλώνην τε πόλιν τʼ Ὀλοοσσόνα λευκήν,</l>
<l n="740">τῶν αὖθʼ ἡγεμόνευε μενεπτόλεμος Πολυποίτης</l>
<l>υἱὸς Πειριθόοιο τὸν ἀθάνατος τέκετο Ζεύς·</l>
<l>τόν ῥʼ ὑπὸ Πειριθόῳ τέκετο κλυτὸς Ἱπποδάμεια</l>
<l>ἤματι τῷ ὅτε Φῆρας ἐτίσατο λαχνήεντας,</l>
<l>τοὺς δʼ ἐκ Πηλίου ὦσε καὶ Αἰθίκεσσι πέλασσεν·</l>
<l n="745">οὐκ οἶος, ἅμα τῷ γε Λεοντεὺς ὄζος Ἄρηος</l>
<l>υἱὸς ὑπερθύμοιο Κορώνου Καινεΐδαο·</l>
<l>τοῖς δʼ ἅμα τεσσαράκοντα μέλαιναι νῆες ἕποντο.</l>
<l>
<milestone ed="P" unit="para"/>Γουνεὺς δʼ ἐκ Κύφου ἦγε δύω καὶ εἴκοσι νῆας·</l>
<l>τῷ δʼ Ἐνιῆνες ἕποντο μενεπτόλεμοί τε Περαιβοὶ</l>
<l n="750">οἳ περὶ Δωδώνην δυσχείμερον οἰκίʼ ἔθεντο,</l>
<l>οἵ τʼ ἀμφʼ ἱμερτὸν Τιταρησσὸν ἔργα νέμοντο</l>
<l>ὅς ῥʼ ἐς Πηνειὸν προΐει καλλίρροον ὕδωρ,</l>
<l>οὐδʼ ὅ γε Πηνειῷ συμμίσγεται ἀργυροδίνῃ,</l>
<l>ἀλλά τέ μιν καθύπερθεν ἐπιρρέει ἠΰτʼ ἔλαιον·</l>
<l n="755">ὅρκου γὰρ δεινοῦ Στυγὸς ὕδατός ἐστιν ἀπορρώξ.</l>
<l>
<milestone ed="P" unit="para"/>Μαγνήτων δʼ ἦρχε Πρόθοος Τενθρηδόνος υἱός,</l>
<l>οἳ περὶ Πηνειὸν καὶ Πήλιον εἰνοσίφυλλον</l>
<l>ναίεσκον· τῶν μὲν Πρόθοος θοὸς ἡγεμόνευε,</l>
<l>τῷ δʼ ἅμα τεσσαράκοντα μέλαιναι νῆες ἕποντο.</l>
<l n="760">
<milestone ed="P" unit="para"/>οὗτοι ἄρʼ ἡγεμόνες Δαναῶν καὶ κοίρανοι ἦσαν·</l>
<l>τίς τὰρ τῶν ὄχʼ ἄριστος ἔην σύ μοι ἔννεπε Μοῦσα</l>
<l>αὐτῶν ἠδʼ ἵππων, οἳ ἅμʼ Ἀτρεΐδῃσιν ἕποντο.</l>
<l>
<milestone ed="P" unit="para"/>ἵπποι μὲν μέγʼ ἄρισται ἔσαν Φηρητιάδαο,</l>
<l>τὰς Εὔμηλος ἔλαυνε ποδώκεας ὄρνιθας ὣς</l>
<l n="765">ὄτριχας οἰέτεας σταφύλῇ ἐπὶ νῶτον ἐΐσας·</l>
<l>τὰς ἐν Πηρείῃ θρέψʼ ἀργυρότοξος Ἀπόλλων</l>
<l>ἄμφω θηλείας, φόβον Ἄρηος φορεούσας.</l>
<l>ἀνδρῶν αὖ μέγʼ ἄριστος ἔην Τελαμώνιος Αἴας</l>
<l>ὄφρʼ Ἀχιλεὺς μήνιεν· ὃ γὰρ πολὺ φέρτατος ἦεν,</l>
<l n="770">ἵπποι θʼ οἳ φορέεσκον ἀμύμονα Πηλεΐωνα.</l>
<l>ἀλλʼ ὃ μὲν ἐν νήεσσι κορωνίσι ποντοπόροισι</l>
<l>κεῖτʼ ἀπομηνίσας Ἀγαμέμνονι ποιμένι λαῶν</l>
<l>Ἀτρεΐδῃ· λαοὶ δὲ παρὰ ῥηγμῖνι θαλάσσης</l>
<l>δίσκοισιν τέρποντο καὶ αἰγανέῃσιν ἱέντες</l>
<l n="775">τόξοισίν θʼ· ἵπποι δὲ παρʼ ἅρμασιν οἷσιν ἕκαστος</l>
<l>λωτὸν ἐρεπτόμενοι ἐλεόθρεπτόν τε σέλινον</l>
<l>ἕστασαν· ἅρματα δʼ εὖ πεπυκασμένα κεῖτο ἀνάκτων</l>
<l>ἐν κλισίῃς· οἳ δʼ ἀρχὸν ἀρηΐφιλον ποθέοντες</l>
<l>φοίτων ἔνθα καὶ ἔνθα κατὰ στρατὸν οὐδὲ μάχοντο.</l>
<milestone ed="p" n="780" unit="card"/>
<l n="780">
<milestone ed="P" unit="para"/>οἳ δʼ ἄρʼ ἴσαν ὡς εἴ τε πυρὶ χθὼν πᾶσα νέμοιτο·</l>
<l>γαῖα δʼ ὑπεστενάχιζε Διὶ ὣς τερπικεραύνῳ</l>
<l>χωομένῳ ὅτε τʼ ἀμφὶ Τυφωέϊ γαῖαν ἱμάσσῃ</l>
<l>εἰν Ἀρίμοις, ὅθι φασὶ Τυφωέος ἔμμεναι εὐνάς·</l>
<l>ὣς ἄρα τῶν ὑπὸ ποσσὶ μέγα στεναχίζετο γαῖα</l>
<l n="785">ἐρχομένων· μάλα δʼ ὦκα διέπρησσον πεδίοιο.</l>
<l>
<milestone ed="P" unit="para"/>Τρωσὶν δʼ ἄγγελος ἦλθε ποδήνεμος ὠκέα Ἶρις</l>
<l>πὰρ Διὸς αἰγιόχοιο σὺν ἀγγελίῃ ἀλεγεινῇ·</l>
<l>οἳ δʼ ἀγορὰς ἀγόρευον ἐπὶ Πριάμοιο θύρῃσι</l>
<l>πάντες ὁμηγερέες ἠμὲν νέοι ἠδὲ γέροντες·</l>
<l n="790">ἀγχοῦ δʼ ἱσταμένη προσέφη πόδας ὠκέα Ἶρις·</l>
<l>εἴσατο δὲ φθογγὴν υἷϊ Πριάμοιο Πολίτῃ,</l>
<l>ὃς Τρώων σκοπὸς ἷζε ποδωκείῃσι πεποιθὼς</l>
<l>τύμβῳ ἐπʼ ἀκροτάτῳ Αἰσυήταο γέροντος,</l>
<l>δέγμενος ὁππότε ναῦφιν ἀφορμηθεῖεν Ἀχαιοί·</l>
<l n="795">τῷ μιν ἐεισαμένη προσέφη πόδας ὠκέα Ἶρις·</l>
<q direct="unspecified">
<l>ὦ γέρον αἰεί τοι μῦθοι φίλοι ἄκριτοί εἰσιν,</l>
<l>ὥς ποτʼ ἐπʼ εἰρήνης· πόλεμος δʼ ἀλίαστος ὄρωρεν.</l>
<l>ἤδη μὲν μάλα πολλὰ μάχας εἰσήλυθον ἀνδρῶν,</l>
<l>ἀλλʼ οὔ πω τοιόνδε τοσόνδέ τε λαὸν ὄπωπα·</l>
<l n="800">λίην γὰρ φύλλοισιν ἐοικότες ἢ ψαμάθοισιν</l>
<l>ἔρχονται πεδίοιο μαχησόμενοι προτὶ ἄστυ.</l>
<l>Ἕκτορ σοὶ δὲ μάλιστʼ ἐπιτέλλομαι, ὧδε δὲ ῥέξαι·</l>
<l>πολλοὶ γὰρ κατὰ ἄστυ μέγα Πριάμου ἐπίκουροι,</l>
<l>ἄλλη δʼ ἄλλων γλῶσσα πολυσπερέων ἀνθρώπων·</l>
<l n="805">τοῖσιν ἕκαστος ἀνὴρ σημαινέτω οἷσί περ ἄρχει,</l>
<l>τῶν δʼ ἐξηγείσθω κοσμησάμενος πολιήτας.</l>
</q>
<l>
<milestone ed="P" unit="para"/>ὣς ἔφαθʼ, Ἕκτωρ δʼ οὔ τι θεᾶς ἔπος ἠγνοίησεν,</l>
<l>αἶψα δʼ ἔλυσʼ ἀγορήν· ἐπὶ τεύχεα δʼ ἐσσεύοντο·</l>
<l>πᾶσαι δʼ ὠΐγνυντο πύλαι, ἐκ δʼ ἔσσυτο λαὸς</l>
<l n="810">πεζοί θʼ ἱππῆές τε· πολὺς δʼ ὀρυμαγδὸς ὀρώρει.</l>
<l>
<milestone ed="P" unit="para"/>ἔστι δέ τις προπάροιθε πόλιος αἰπεῖα κολώνη</l>
<l>ἐν πεδίῳ ἀπάνευθε περίδρομος ἔνθα καὶ ἔνθα,</l>
<l>τὴν ἤτοι ἄνδρες Βατίειαν κικλήσκουσιν,</l>
<l>ἀθάνατοι δέ τε σῆμα πολυσκάρθμοιο Μυρίνης·</l>
<l n="815">ἔνθα τότε Τρῶές τε διέκριθεν ἠδʼ ἐπίκουροι.</l>
<l>
<milestone ed="P" unit="para"/>Τρωσὶ μὲν ἡγεμόνευε μέγας κορυθαίολος Ἕκτωρ</l>
<l>Πριαμίδης· ἅμα τῷ γε πολὺ πλεῖστοι καὶ ἄριστοι</l>
<l>λαοὶ θωρήσσοντο μεμαότες ἐγχείῃσι.</l>
<milestone ed="p" n="819" unit="card"/>
<l>
<milestone ed="P" unit="para"/>Δαρδανίων αὖτʼ ἦρχεν ἐῢς πάϊς Ἀγχίσαο</l>
<l n="820">Αἰνείας, τὸν ὑπʼ Ἀγχίσῃ τέκε δῖʼ Ἀφροδίτη</l>
<l>Ἴδης ἐν κνημοῖσι θεὰ βροτῷ εὐνηθεῖσα,</l>
<l>οὐκ οἶος, ἅμα τῷ γε δύω Ἀντήνορος υἷε</l>
<l>Ἀρχέλοχός τʼ Ἀκάμας τε μάχης εὖ εἰδότε πάσης.</l>
<l>
<milestone ed="P" unit="para"/>οἳ δὲ Ζέλειαν ἔναιον ὑπαὶ πόδα νείατον Ἴδης</l>
<l n="825">ἀφνειοὶ πίνοντες ὕδωρ μέλαν Αἰσήποιο</l>
<l>Τρῶες, τῶν αὖτʼ ἦρχε Λυκάονος ἀγλαὸς υἱὸς</l>
<l>Πάνδαρος, ᾧ καὶ τόξον Ἀπόλλων αὐτὸς ἔδωκεν.</l>
<l>
<milestone ed="P" unit="para"/>οἳ δʼ Ἀδρήστειάν τʼ εἶχον καὶ δῆμον Ἀπαισοῦ</l>
<l>καὶ Πιτύειαν ἔχον καὶ Τηρείης ὄρος αἰπύ,</l>
<l n="830">τῶν ἦρχʼ Ἄδρηστός τε καὶ Ἄμφιος λινοθώρηξ</l>
<l>υἷε δύω Μέροπος Περκωσίου, ὃς περὶ πάντων</l>
<l>ᾔδεε μαντοσύνας, οὐδὲ οὓς παῖδας ἔασκε</l>
<l>στείχειν ἐς πόλεμον φθισήνορα· τὼ δέ οἱ οὔ τι</l>
<l>πειθέσθην· κῆρες γὰρ ἄγον μέλανος θανάτοιο.</l>
<l n="835">
<milestone ed="P" unit="para"/>οἳ δʼ ἄρα Περκώτην καὶ Πράκτιον ἀμφενέμοντο</l>
<l>καὶ Σηστὸν καὶ Ἄβυδον ἔχον καὶ δῖαν Ἀρίσβην,</l>
<l>τῶν αὖθʼ Ὑρτακίδης ἦρχʼ Ἄσιος ὄρχαμος ἀνδρῶν,</l>
<l>Ἄσιος Ὑρτακίδης ὃν Ἀρίσβηθεν φέρον ἵπποι</l>
<l>αἴθωνες μεγάλοι ποταμοῦ ἄπο Σελλήεντος.</l>
<l n="840">
<milestone ed="P" unit="para"/>Ἱππόθοος δʼ ἄγε φῦλα Πελασγῶν ἐγχεσιμώρων</l>
<l>τῶν οἳ Λάρισαν ἐριβώλακα ναιετάασκον·</l>
<l>τῶν ἦρχʼ Ἱππόθοός τε Πύλαιός τʼ ὄζος Ἄρηος,</l>
<l>υἷε δύω Λήθοιο Πελασγοῦ Τευταμίδαο.</l>
<l>
<milestone ed="P" unit="para"/>αὐτὰρ Θρήϊκας ἦγʼ Ἀκάμας καὶ Πείροος ἥρως</l>
<l n="845">ὅσσους Ἑλλήσποντος ἀγάρροος ἐντὸς ἐέργει.</l>
<l>
<milestone ed="P" unit="para"/>Εὔφημος δʼ ἀρχὸς Κικόνων ἦν αἰχμητάων</l>
<l>υἱὸς Τροιζήνοιο διοτρεφέος Κεάδαο.</l>
<l>
<milestone ed="P" unit="para"/>αὐτὰρ Πυραίχμης ἄγε Παίονας ἀγκυλοτόξους</l>
<l>τηλόθεν ἐξ Ἀμυδῶνος ἀπʼ Ἀξιοῦ εὐρὺ ῥέοντος,</l>
<l n="850">Ἀξιοῦ οὗ κάλλιστον ὕδωρ ἐπικίδναται αἶαν.</l>
<l>
<milestone ed="P" unit="para"/>Παφλαγόνων δʼ ἡγεῖτο Πυλαιμένεος λάσιον κῆρ</l>
<l>ἐξ Ἐνετῶν, ὅθεν ἡμιόνων γένος ἀγροτεράων,</l>
<l>οἵ ῥα Κύτωρον ἔχον καὶ Σήσαμον ἀμφενέμοντο</l>
<l>ἀμφί τε Παρθένιον ποταμὸν κλυτὰ δώματʼ ἔναιον</l>
<l n="855">Κρῶμνάν τʼ Αἰγιαλόν τε καὶ ὑψηλοὺς Ἐρυθίνους.</l>
<l>
<milestone ed="P" unit="para"/>αὐτὰρ Ἁλιζώνων Ὀδίος καὶ Ἐπίστροφος ἦρχον</l>
<l>τηλόθεν ἐξ Ἀλύβης, ὅθεν ἀργύρου ἐστὶ γενέθλη.</l>
<milestone ed="p" n="858" unit="card"/>
<l>
<milestone ed="P" unit="para"/>Μυσῶν δὲ Χρόμις ἦρχε καὶ Ἔννομος οἰωνιστής·</l>
<l>ἀλλʼ οὐκ οἰωνοῖσιν ἐρύσατο κῆρα μέλαιναν,</l>
<l n="860">ἀλλʼ ἐδάμη ὑπὸ χερσὶ ποδώκεος Αἰακίδαο</l>
<l>ἐν ποταμῷ, ὅθι περ Τρῶας κεράϊζε καὶ ἄλλους.</l>
<l>
<milestone ed="P" unit="para"/>Φόρκυς αὖ Φρύγας ἦγε καὶ Ἀσκάνιος θεοειδὴς</l>
<l>τῆλʼ ἐξ Ἀσκανίης· μέμασαν δʼ ὑσμῖνι μάχεσθαι.</l>
<l>
<milestone ed="P" unit="para"/>Μῄοσιν αὖ Μέσθλης τε καὶ Ἄντιφος ἡγησάσθην</l>
<l n="865">υἷε Ταλαιμένεος τὼ Γυγαίη τέκε λίμνη,</l>
<l>οἳ καὶ Μῄονας ἦγον ὑπὸ Τμώλῳ γεγαῶτας.</l>
<l>
<milestone ed="P" unit="para"/>Νάστης αὖ Καρῶν ἡγήσατο βαρβαροφώνων,</l>
<l>οἳ Μίλητον ἔχον Φθιρῶν τʼ ὄρος ἀκριτόφυλλον</l>
<l>Μαιάνδρου τε ῥοὰς Μυκάλης τʼ αἰπεινὰ κάρηνα·</l>
<l n="870">τῶν μὲν ἄρʼ Ἀμφίμαχος καὶ Νάστης ἡγησάσθην,</l>
<l>Νάστης Ἀμφίμαχός τε Νομίονος ἀγλαὰ τέκνα,</l>
<l>ὃς καὶ χρυσὸν ἔχων πόλεμον δʼ ἴεν ἠΰτε κούρη</l>
<l>νήπιος, οὐδέ τί οἱ τό γʼ ἐπήρκεσε λυγρὸν ὄλεθρον,</l>
<l>ἀλλʼ ἐδάμη ὑπὸ χερσὶ ποδώκεος Αἰακίδαο</l>
<l n="875">ἐν ποταμῷ, χρυσὸν δʼ Ἀχιλεὺς ἐκόμισσε δαΐφρων.</l>
<l>
<milestone ed="P" unit="para"/>Σαρπηδὼν δʼ ἦρχεν Λυκίων καὶ Γλαῦκος ἀμύμων</l>
<l>τηλόθεν ἐκ Λυκίης, Ξάνθου ἄπο δινήεντος.</l>
</div1>
<div1 type="Book" n="3">
<milestone ed="p" n="1" unit="card"/>
<l>
<milestone ed="P" unit="para"/>αὐτὰρ ἐπεὶ κόσμηθεν ἅμʼ ἡγεμόνεσσιν ἕκαστοι,</l>
<l>Τρῶες μὲν κλαγγῇ τʼ ἐνοπῇ τʼ ἴσαν ὄρνιθες ὣς</l>
<l>ἠΰτε περ κλαγγὴ γεράνων πέλει οὐρανόθι πρό·</l>
<l>αἵ τʼ ἐπεὶ οὖν χειμῶνα φύγον καὶ ἀθέσφατον ὄμβρον</l>
<l n="5">κλαγγῇ ταί γε πέτονται ἐπʼ ὠκεανοῖο ῥοάων</l>
<l>ἀνδράσι Πυγμαίοισι φόνον καὶ κῆρα φέρουσαι·</l>
<l>ἠέριαι δʼ ἄρα ταί γε κακὴν ἔριδα προφέρονται.</l>
<l>οἳ δʼ ἄρʼ ἴσαν σιγῇ μένεα πνείοντες Ἀχαιοὶ</l>
<l>ἐν θυμῷ μεμαῶτες ἀλεξέμεν ἀλλήλοισιν.</l>
<l n="10">
<milestone ed="P" unit="para"/>εὖτʼ ὄρεος κορυφῇσι Νότος κατέχευεν ὀμίχλην</l>
<l>ποιμέσιν οὔ τι φίλην, κλέπτῃ δέ τε νυκτὸς ἀμείνω,</l>
<l>τόσσόν τίς τʼ ἐπιλεύσσει ὅσον τʼ ἐπὶ λᾶαν ἵησιν·</l>
<l>ὣς ἄρα τῶν ὑπὸ ποσσὶ κονίσαλος ὄρνυτʼ ἀελλὴς</l>
<l>ἐρχομένων· μάλα δʼ ὦκα διέπρησσον πεδίοιο.</l>
<l n="15">
<milestone ed="P" unit="para"/>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>Τρωσὶν μὲν προμάχιζεν Ἀλέξανδρος θεοειδὴς</l>
<l>παρδαλέην ὤμοισιν ἔχων καὶ καμπύλα τόξα</l>
<l>καὶ ξίφος· αὐτὰρ δοῦρε δύω κεκορυθμένα χαλκῷ</l>
<l>πάλλων Ἀργείων προκαλίζετο πάντας ἀρίστους</l>
<l n="20">ἀντίβιον μαχέσασθαι ἐν αἰνῇ δηϊοτῆτι.</l>
<l>
<milestone ed="P" unit="para"/>τὸν δʼ ὡς οὖν ἐνόησεν ἀρηΐφιλος Μενέλαος</l>
<l>ἐρχόμενον προπάροιθεν ὁμίλου μακρὰ βιβάντα,</l>
<l>ὥς τε λέων ἐχάρη μεγάλῳ ἐπὶ σώματι κύρσας</l>
<l>εὑρὼν ἢ ἔλαφον κεραὸν ἢ ἄγριον αἶγα</l>
<l n="25">πεινάων· μάλα γάρ τε κατεσθίει, εἴ περ ἂν αὐτὸν</l>
<l>σεύωνται ταχέες τε κύνες θαλεροί τʼ αἰζηοί·</l>
<l>ὣς ἐχάρη Μενέλαος Ἀλέξανδρον θεοειδέα</l>
<l>ὀφθαλμοῖσιν ἰδών· φάτο γὰρ τίσεσθαι ἀλείτην·</l>
<l>αὐτίκα δʼ ἐξ ὀχέων σὺν τεύχεσιν ἆλτο χαμᾶζε.</l>
<l n="30">
<milestone ed="P" unit="para"/>τὸν δʼ ὡς οὖν ἐνόησεν Ἀλέξανδρος θεοειδὴς</l>
<l>ἐν προμάχοισι φανέντα, κατεπλήγη φίλον ἦτορ,</l>
<l>ἂψ δʼ ἑτάρων εἰς ἔθνος ἐχάζετο κῆρʼ ἀλεείνων.</l>
<l>ὡς δʼ ὅτε τίς τε δράκοντα ἰδὼν παλίνορσος ἀπέστη</l>
<l>οὔρεος ἐν βήσσῃς, ὑπό τε τρόμος ἔλλαβε γυῖα,</l>
<l n="35">ἂψ δʼ ἀνεχώρησεν, ὦχρός τέ μιν εἷλε παρειάς,</l>
<l>ὣς αὖτις καθʼ ὅμιλον ἔδυ Τρώων ἀγερώχων</l>
<l>δείσας Ἀτρέος υἱὸν Ἀλέξανδρος θεοειδής.</l>
<milestone ed="p" n="38" unit="card"/>
<l>
<milestone ed="P" unit="para"/>τὸν δʼ Ἕκτωρ νείκεσσεν ἰδὼν αἰσχροῖς ἐπέεσσιν·</l>
<l>Δύσπαρι εἶδος ἄριστε γυναιμανὲς ἠπεροπευτὰ</l>
<l n="40">αἴθʼ ὄφελες ἄγονός τʼ ἔμεναι ἄγαμός τʼ ἀπολέσθαι·</l>
<l>καί κε τὸ βουλοίμην, καί κεν πολὺ κέρδιον ἦεν</l>
<l>ἢ οὕτω λώβην τʼ ἔμεναι καὶ ὑπόψιον ἄλλων.</l>
<l>ἦ που καγχαλόωσι κάρη κομόωντες Ἀχαιοὶ</l>
<l>φάντες ἀριστῆα πρόμον ἔμμεναι, οὕνεκα καλὸν</l>
<l n="45">εἶδος ἔπʼ, ἀλλʼ οὐκ ἔστι βίη φρεσὶν οὐδέ τις ἀλκή.</l>
<l>ἦ τοιόσδε ἐὼν ἐν ποντοπόροισι νέεσσι</l>
<l>πόντον ἐπιπλώσας, ἑτάρους ἐρίηρας ἀγείρας,</l>
<l>μιχθεὶς ἀλλοδαποῖσι γυναῖκʼ εὐειδέʼ ἀνῆγες</l>
<l>ἐξ ἀπίης γαίης νυὸν ἀνδρῶν αἰχμητάων</l>
<l n="50">πατρί τε σῷ μέγα πῆμα πόληΐ τε παντί τε δήμῳ,</l>
<l>δυσμενέσιν μὲν χάρμα, κατηφείην δὲ σοὶ αὐτῷ;</l>
<l>οὐκ ἂν δὴ μείνειας ἀρηΐφιλον Μενέλαον;</l>
<l>γνοίης χʼ οἵου φωτὸς ἔχεις θαλερὴν παράκοιτιν·</l>
<l>οὐκ ἄν τοι χραίσμῃ κίθαρις τά τε δῶρʼ Ἀφροδίτης</l>
<l n="55">ἥ τε κόμη τό τε εἶδος ὅτʼ ἐν κονίῃσι μιγείης.</l>
<l>ἀλλὰ μάλα Τρῶες δειδήμονες· ἦ τέ κεν ἤδη</l>
<l>λάϊνον ἕσσο χιτῶνα κακῶν ἕνεχʼ ὅσσα ἔοργας.</l>
<l>
<milestone ed="P" unit="para"/>τὸν δʼ αὖτε προσέειπεν Ἀλέξανδρος θεοειδής·</l>
<q direct="unspecified">
<l>Ἕκτορ ἐπεί με κατʼ αἶσαν ἐνείκεσας οὐδʼ ὑπὲρ αἶσαν·</l>
<l n="60">αἰεί τοι κραδίη πέλεκυς ὥς ἐστιν ἀτειρὴς</l>
<l>ὅς τʼ εἶσιν διὰ δουρὸς ὑπʼ ἀνέρος ὅς ῥά τε τέχνῃ</l>
<l>νήϊον ἐκτάμνῃσιν, ὀφέλλει δʼ ἀνδρὸς ἐρωήν·</l>
<l>ὣς σοὶ ἐνὶ στήθεσσιν ἀτάρβητος νόος ἐστί·</l>
<l>μή μοι δῶρʼ ἐρατὰ πρόφερε χρυσέης Ἀφροδίτης·</l>
<l n="65">οὔ τοι ἀπόβλητʼ ἐστὶ θεῶν ἐρικυδέα δῶρα</l>
<l>ὅσσά κεν αὐτοὶ δῶσιν, ἑκὼν δʼ οὐκ ἄν τις ἕλοιτο·</l>
<l>νῦν αὖτʼ εἴ μʼ ἐθέλεις πολεμίζειν ἠδὲ μάχεσθαι,</l>
<l>ἄλλους μὲν κάθισον Τρῶας καὶ πάντας Ἀχαιούς,</l>
<l>αὐτὰρ ἔμʼ ἐν μέσσῳ καὶ ἀρηΐφιλον Μενέλαον</l>
<l n="70">συμβάλετʼ ἀμφʼ Ἑλένῃ καὶ κτήμασι πᾶσι μάχεσθαι·</l>
<l>ὁππότερος δέ κε νικήσῃ κρείσσων τε γένηται,</l>
<l>κτήμαθʼ ἑλὼν εὖ πάντα γυναῖκά τε οἴκαδʼ ἀγέσθω·</l>
<l>οἳ δʼ ἄλλοι φιλότητα καὶ ὅρκια πιστὰ ταμόντες</l>
<l>ναίοιτε Τροίην ἐριβώλακα, τοὶ δὲ νεέσθων</l>
<l n="75">Ἄργος ἐς ἱππόβοτον καὶ Ἀχαιΐδα καλλιγύναικα.</l>
<milestone ed="p" n="76" unit="card"/>
</q>
<l>
<milestone ed="P" unit="para"/>ὣς ἔφαθʼ, Ἕκτωρ δʼ αὖτʼ ἐχάρη μέγα μῦθον ἀκούσας,</l>
<l>καί ῥʼ ἐς μέσσον ἰὼν Τρώων ἀνέεργε φάλαγγας</l>
<l>μέσσου δουρὸς ἑλών· τοὶ δʼ ἱδρύνθησαν ἅπαντες.</l>
<l>τῷ δʼ ἐπετοξάζοντο κάρη κομόωντες Ἀχαιοὶ</l>
<l n="80">ἰοῖσίν τε τιτυσκόμενοι λάεσσί τʼ ἔβαλλον·</l>
<l>αὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων·</l>
<l>ἴσχεσθʼ Ἀργεῖοι, μὴ βάλλετε κοῦροι Ἀχαιῶν·</l>
<l>στεῦται γάρ τι ἔπος ἐρέειν κορυθαίολος Ἕκτωρ.</l>
<l>
<milestone ed="P" unit="para"/>ὣς ἔφαθʼ, οἳ δʼ ἔσχοντο μάχης ἄνεῴ τʼ ἐγένοντο</l>
<l n="85">ἐσσυμένως· Ἕκτωρ δὲ μετʼ ἀμφοτέροισιν ἔειπε·</l>
<q direct="unspecified">
<l>κέκλυτέ μευ Τρῶες καὶ ἐϋκνήμιδες Ἀχαιοὶ</l>
<l>μῦθον Ἀλεξάνδροιο, τοῦ εἵνεκα νεῖκος ὄρωρεν.</l>
<l>ἄλλους μὲν κέλεται Τρῶας καὶ πάντας Ἀχαιοὺς</l>
<l>τεύχεα κάλʼ ἀποθέσθαι ἐπὶ χθονὶ πουλυβοτείρῃ,</l>
<l n="90">αὐτὸν δʼ ἐν μέσσῳ καὶ ἀρηΐφιλον Μενέλαον</l>
<l>οἴους ἀμφʼ Ἑλένῃ καὶ κτήμασι πᾶσι μάχεσθαι.</l>
<l>ὁππότερος δέ κε νικήσῃ κρείσσων τε γένηται</l>
<l>κτήμαθʼ ἑλὼν εὖ πάντα γυναῖκά τε οἴκαδʼ ἀγέσθω·</l>
<l>οἳ δʼ ἄλλοι φιλότητα καὶ ὅρκια πιστὰ τάμωμεν.</l>
</q>
<l n="95">
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ·</l>
<l>τοῖσι δὲ καὶ μετέειπε βοὴν ἀγαθὸς Μενέλαος·</l>
<q direct="unspecified">
<l>κέκλυτε νῦν καὶ ἐμεῖο· μάλιστα γὰρ ἄλγος ἱκάνει</l>
<l>θυμὸν ἐμόν, φρονέω δὲ διακρινθήμεναι ἤδη</l>
<l>Ἀργείους καὶ Τρῶας, ἐπεὶ κακὰ πολλὰ πέπασθε</l>
<l n="100">εἵνεκʼ ἐμῆς ἔριδος καὶ Ἀλεξάνδρου ἕνεκʼ ἀρχῆς·</l>
<l>ἡμέων δʼ ὁπποτέρῳ θάνατος καὶ μοῖρα τέτυκται</l>
<l>τεθναίη· ἄλλοι δὲ διακρινθεῖτε τάχιστα.</l>
<l>οἴσετε ἄρνʼ, ἕτερον λευκόν, ἑτέρην δὲ μέλαιναν,</l>
<l>Γῇ τε καὶ Ἠελίῳ· Διὶ δʼ ἡμεῖς οἴσομεν ἄλλον·</l>
<l n="105">ἄξετε δὲ Πριάμοιο βίην, ὄφρʼ ὅρκια τάμνῃ</l>
<l>αὐτός, ἐπεί οἱ παῖδες ὑπερφίαλοι καὶ ἄπιστοι,</l>
<l>μή τις ὑπερβασίῃ Διὸς ὅρκια δηλήσηται.</l>
<l>αἰεὶ δʼ ὁπλοτέρων ἀνδρῶν φρένες ἠερέθονται·</l>
<l>οἷς δʼ ὁ γέρων μετέῃσιν ἅμα πρόσσω καὶ ὀπίσσω</l>
<l n="110">λεύσσει, ὅπως ὄχʼ ἄριστα μετʼ ἀμφοτέροισι γένηται.</l>
<milestone ed="p" n="111" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἐχάρησαν Ἀχαιοί τε Τρῶές τε</l>
<l>ἐλπόμενοι παύσασθαι ὀϊζυροῦ πολέμοιο.</l>
<l>καί ῥʼ ἵππους μὲν ἔρυξαν ἐπὶ στίχας, ἐκ δʼ ἔβαν αὐτοί,</l>
<l>τεύχεά τʼ ἐξεδύοντο· τὰ μὲν κατέθεντʼ ἐπὶ γαίῃ</l>
<l n="115">πλησίον ἀλλήλων, ὀλίγη δʼ ἦν ἀμφὶς ἄρουρα·</l>
<l>Ἕκτωρ δὲ προτὶ ἄστυ δύω κήρυκας ἔπεμπε</l>
<l>καρπαλίμως ἄρνάς τε φέρειν Πρίαμόν τε καλέσσαι·</l>
<l>αὐτὰρ ὃ Ταλθύβιον προΐει κρείων Ἀγαμέμνων</l>
<l>νῆας ἔπι γλαφυρὰς ἰέναι, ἠδʼ ἄρνʼ ἐκέλευεν</l>
<l n="120">οἰσέμεναι· ὃ δʼ ἄρʼ οὐκ ἀπίθησʼ Ἀγαμέμνονι δίῳ.</l>
<l>
<milestone ed="P" unit="para"/>Ἶρις δʼ αὖθʼ Ἑλένῃ λευκωλένῳ ἄγγελος ἦλθεν</l>
<l>εἰδομένη γαλόῳ Ἀντηνορίδαο δάμαρτι,</l>
<l>τὴν Ἀντηνορίδης εἶχε κρείων Ἑλικάων</l>
<l>Λαοδίκην Πριάμοιο θυγατρῶν εἶδος ἀρίστην.</l>
<l n="125">τὴν δʼ εὗρʼ ἐν μεγάρῳ· ἣ δὲ μέγαν ἱστὸν ὕφαινε</l>
<l>δίπλακα πορφυρέην, πολέας δʼ ἐνέπασσεν ἀέθλους</l>
<l>Τρώων θʼ ἱπποδάμων καὶ Ἀχαιῶν χαλκοχιτώνων,</l>
<l>οὕς ἑθεν εἵνεκʼ ἔπασχον ὑπʼ Ἄρηος παλαμάων·</l>
<l>ἀγχοῦ δʼ ἱσταμένη προσέφη πόδας ὠκέα Ἶρις·</l>
<q direct="unspecified">
<l n="130">δεῦρʼ ἴθι νύμφα φίλη, ἵνα θέσκελα ἔργα ἴδηαι</l>
<l>Τρώων θʼ ἱπποδάμων καὶ Ἀχαιῶν χαλκοχιτώνων,</l>
<l>οἳ πρὶν ἐπʼ ἀλλήλοισι φέρον πολύδακρυν Ἄρηα</l>
<l>ἐν πεδίῳ ὀλοοῖο λιλαιόμενοι πολέμοιο·</l>
<l>οἳ δὴ νῦν ἕαται σιγῇ, πόλεμος δὲ πέπαυται,</l>
<l n="135">ἀσπίσι κεκλιμένοι, παρὰ δʼ ἔγχεα μακρὰ πέπηγεν.</l>
<l>αὐτὰρ Ἀλέξανδρος καὶ ἀρηΐφιλος Μενέλαος</l>
<l>μακρῇς ἐγχείῃσι μαχήσονται περὶ σεῖο·</l>
<l>τῷ δέ κε νικήσαντι φίλη κεκλήσῃ ἄκοιτις.</l>
</q>
<l>
<milestone ed="P" unit="para"/>ὣς εἰποῦσα θεὰ γλυκὺν ἵμερον ἔμβαλε θυμῷ</l>
<l n="140">ἀνδρός τε προτέρου καὶ ἄστεος ἠδὲ τοκήων·</l>
<l>αὐτίκα δʼ ἀργεννῇσι καλυψαμένη ὀθόνῃσιν</l>
<l>ὁρμᾶτʼ ἐκ θαλάμοιο τέρεν κατὰ δάκρυ χέουσα</l>
<l>οὐκ οἴη, ἅμα τῇ γε καὶ ἀμφίπολοι δύʼ ἕποντο,</l>
<l>Αἴθρη Πιτθῆος θυγάτηρ, Κλυμένη τε βοῶπις·</l>
<l n="145">αἶψα δʼ ἔπειθʼ ἵκανον ὅθι Σκαιαὶ πύλαι ἦσαν.</l>
<milestone ed="p" n="146" unit="card"/>
<l>
<milestone ed="P" unit="para"/>οἳ δʼ ἀμφὶ Πρίαμον καὶ Πάνθοον ἠδὲ Θυμοίτην</l>
<l>Λάμπόν τε Κλυτίον θʼ Ἱκετάονά τʼ ὄζον Ἄρηος</l>
<l>Οὐκαλέγων τε καὶ Ἀντήνωρ πεπνυμένω ἄμφω</l>
<l>ἥατο δημογέροντες ἐπὶ Σκαιῇσι πύλῃσι,</l>
<l n="150">γήραϊ δὴ πολέμοιο πεπαυμένοι, ἀλλʼ ἀγορηταὶ</l>
<l>ἐσθλοί, τεττίγεσσιν ἐοικότες οἵ τε καθʼ ὕλην</l>
<l>δενδρέῳ ἐφεζόμενοι ὄπα λειριόεσσαν ἱεῖσι·</l>
<l>τοῖοι ἄρα Τρώων ἡγήτορες ἧντʼ ἐπὶ πύργῳ.</l>
<l>οἳ δʼ ὡς οὖν εἴδονθʼ Ἑλένην ἐπὶ πύργον ἰοῦσαν,</l>
<l n="155">ἦκα πρὸς ἀλλήλους ἔπεα πτερόεντʼ ἀγόρευον·</l>
<q direct="unspecified">
<l>οὐ νέμεσις Τρῶας καὶ ἐϋκνήμιδας Ἀχαιοὺς</l>
<l>τοιῇδʼ ἀμφὶ γυναικὶ πολὺν χρόνον ἄλγεα πάσχειν·</l>
<l>αἰνῶς ἀθανάτῃσι θεῇς εἰς ὦπα ἔοικεν·</l>
<l>ἀλλὰ καὶ ὧς τοίη περ ἐοῦσʼ ἐν νηυσὶ νεέσθω,</l>
<l n="160">μηδʼ ἡμῖν τεκέεσσί τʼ ὀπίσσω πῆμα λίποιτο.</l>
</q>
<l>
<milestone ed="P" unit="para"/>ὣς ἄρʼ ἔφαν, Πρίαμος δʼ Ἑλένην ἐκαλέσσατο φωνῇ·</l>
<l>δεῦρο πάροιθʼ ἐλθοῦσα φίλον τέκος ἵζευ ἐμεῖο,</l>
<l>ὄφρα ἴδῃ πρότερόν τε πόσιν πηούς τε φίλους τε·</l>
<l>οὔ τί μοι αἰτίη ἐσσί, θεοί νύ μοι αἴτιοί εἰσιν</l>
<l n="165">οἵ μοι ἐφώρμησαν πόλεμον πολύδακρυν Ἀχαιῶν·</l>
<l>ὥς μοι καὶ τόνδʼ ἄνδρα πελώριον ἐξονομήνῃς</l>
<l>ὅς τις ὅδʼ ἐστὶν Ἀχαιὸς ἀνὴρ ἠΰς τε μέγας τε.</l>
<l>ἤτοι μὲν κεφαλῇ καὶ μείζονες ἄλλοι ἔασι,</l>
<l>καλὸν δʼ οὕτω ἐγὼν οὔ πω ἴδον ὀφθαλμοῖσιν,</l>
<l n="170">οὐδʼ οὕτω γεραρόν· βασιλῆϊ γὰρ ἀνδρὶ ἔοικε.</l>
<l>
<milestone ed="P" unit="para"/>τὸν δʼ Ἑλένη μύθοισιν ἀμείβετο δῖα γυναικῶν·</l>
<q direct="unspecified">
<l>αἰδοῖός τέ μοί ἐσσι φίλε ἑκυρὲ δεινός τε·</l>
<l>ὡς ὄφελεν θάνατός μοι ἁδεῖν κακὸς ὁππότε δεῦρο</l>
<l>υἱέϊ σῷ ἑπόμην θάλαμον γνωτούς τε λιποῦσα</l>
<l n="175">παῖδά τε τηλυγέτην καὶ ὁμηλικίην ἐρατεινήν.</l>
<l>ἀλλὰ τά γʼ οὐκ ἐγένοντο· τὸ καὶ κλαίουσα τέτηκα.</l>
<l>τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς·</l>
<l>οὗτός γʼ Ἀτρεΐδης εὐρὺ κρείων Ἀγαμέμνων,</l>
<l>ἀμφότερον βασιλεύς τʼ ἀγαθὸς κρατερός τʼ αἰχμητής·</l>
<l n="180">δαὴρ αὖτʼ ἐμὸς ἔσκε κυνώπιδος, εἴ ποτʼ ἔην γε.</l>
</q>
<l>
<milestone ed="P" unit="para"/>ὣς φάτο, τὸν δʼ ὁ γέρων ἠγάσσατο φώνησέν τε·</l>
<l>ὦ μάκαρ Ἀτρεΐδη μοιρηγενὲς ὀλβιόδαιμον,</l>
<l>ἦ ῥά νύ τοι πολλοὶ δεδμήατο κοῦροι Ἀχαιῶν.</l>
<l>ἤδη καὶ Φρυγίην εἰσήλυθον ἀμπελόεσσαν,</l>
<l n="185">ἔνθα ἴδον πλείστους Φρύγας ἀνέρας αἰολοπώλους</l>
<l>λαοὺς Ὀτρῆος καὶ Μυγδόνος ἀντιθέοιο,</l>
<l>οἵ ῥα τότʼ ἐστρατόωντο παρʼ ὄχθας Σαγγαρίοιο·</l>
<l>καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην</l>
<l>ἤματι τῷ ὅτε τʼ ἦλθον Ἀμαζόνες ἀντιάνειραι·</l>
<l n="190">ἀλλʼ οὐδʼ οἳ τόσοι ἦσαν ὅσοι ἑλίκωπες Ἀχαιοί.</l>
<milestone ed="p" n="191" unit="card"/>
<l>
<milestone ed="P" unit="para"/>δεύτερον αὖτʼ Ὀδυσῆα ἰδὼν ἐρέεινʼ ὁ γεραιός·</l>
<q direct="unspecified">
<l>εἴπʼ ἄγε μοι καὶ τόνδε φίλον τέκος ὅς τις ὅδʼ ἐστί·</l>
<l>μείων μὲν κεφαλῇ Ἀγαμέμνονος Ἀτρεΐδαο,</l>
<l>εὐρύτερος δʼ ὤμοισιν ἰδὲ στέρνοισιν ἰδέσθαι.</l>
<l n="195">τεύχεα μέν οἱ κεῖται ἐπὶ χθονὶ πουλυβοτείρῃ,</l>
<l>αὐτὸς δὲ κτίλος ὣς ἐπιπωλεῖται στίχας ἀνδρῶν·</l>
<l>ἀρνειῷ μιν ἔγωγε ἐΐσκω πηγεσιμάλλῳ,</l>
<l>ὅς τʼ οἰῶν μέγα πῶϋ διέρχεται ἀργεννάων.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειθʼ Ἑλένη Διὸς ἐκγεγαυῖα·</l>
<q direct="unspecified">
<l n="200">οὗτος δʼ αὖ Λαερτιάδης πολύμητις Ὀδυσσεύς,</l>
<l>ὃς τράφη ἐν δήμῳ Ἰθάκης κραναῆς περ ἐούσης</l>
</q>
<l>εἰδὼς παντοίους τε δόλους καὶ μήδεα πυκνά.</l>
<l>
<milestone ed="P" unit="para"/>τὴν δʼ αὖτʼ Ἀντήνωρ πεπνυμένος ἀντίον ηὔδα·</l>
<l>ὦ γύναι ἦ μάλα τοῦτο ἔπος νημερτὲς ἔειπες·</l>
<q direct="unspecified">
<l n="205">ἤδη γὰρ καὶ δεῦρό ποτʼ ἤλυθε δῖος Ὀδυσσεὺς</l>
<l>σεῦ ἕνεκʼ ἀγγελίης σὺν ἀρηϊφίλῳ Μενελάῳ·</l>
<l>τοὺς δʼ ἐγὼ ἐξείνισσα καὶ ἐν μεγάροισι φίλησα,</l>
<l>ἀμφοτέρων δὲ φυὴν ἐδάην καὶ μήδεα πυκνά.</l>
<l>ἀλλʼ ὅτε δὴ Τρώεσσιν ἐν ἀγρομένοισιν ἔμιχθεν</l>
<l n="210">στάντων μὲν Μενέλαος ὑπείρεχεν εὐρέας ὤμους,</l>
<l>ἄμφω δʼ ἑζομένω γεραρώτερος ἦεν Ὀδυσσεύς·</l>
<l>ἀλλʼ ὅτε δὴ μύθους καὶ μήδεα πᾶσιν ὕφαινον</l>
<l>ἤτοι μὲν Μενέλαος ἐπιτροχάδην ἀγόρευε,</l>
<l>παῦρα μὲν ἀλλὰ μάλα λιγέως, ἐπεὶ οὐ πολύμυθος</l>
<l n="215">οὐδʼ ἀφαμαρτοεπής· ἦ καὶ γένει ὕστερος ἦεν.</l>
<l>ἀλλʼ ὅτε δὴ πολύμητις ἀναΐξειεν Ὀδυσσεὺς</l>
<l>στάσκεν, ὑπαὶ δὲ ἴδεσκε κατὰ χθονὸς ὄμματα πήξας,</l>
<l>σκῆπτρον δʼ οὔτʼ ὀπίσω οὔτε προπρηνὲς ἐνώμα,</l>
<l>ἀλλʼ ἀστεμφὲς ἔχεσκεν ἀΐδρεϊ φωτὶ ἐοικώς·</l>
<l n="220">φαίης κε ζάκοτόν τέ τινʼ ἔμμεναι ἄφρονά τʼ αὔτως.</l>
<l>ἀλλʼ ὅτε δὴ ὄπα τε μεγάλην ἐκ στήθεος εἵη</l>
<l>καὶ ἔπεα νιφάδεσσιν ἐοικότα χειμερίῃσιν,</l>
<l>οὐκ ἂν ἔπειτʼ Ὀδυσῆΐ γʼ ἐρίσσειε βροτὸς ἄλλος·</l>
<l>οὐ τότε γʼ ὧδʼ Ὀδυσῆος ἀγασσάμεθʼ εἶδος ἰδόντες.</l>
</q>
<milestone ed="p" n="225" unit="card"/>
<l n="225">
<milestone ed="P" unit="para"/>τὸ τρίτον αὖτʼ Αἴαντα ἰδὼν ἐρέεινʼ ὃ γεραιός·</l>
<q direct="unspecified">
<l>τίς τὰρ ὅδʼ ἄλλος Ἀχαιὸς ἀνὴρ ἠΰς τε μέγας τε</l>
<l>ἔξοχος Ἀργείων κεφαλήν τε καὶ εὐρέας ὤμους;</l>
<l>
<milestone ed="P" unit="para"/>τὸν δʼ Ἑλένη τανύπεπλος ἀμείβετο δῖα γυναικῶν·</l>
<q direct="unspecified">
<l>οὗτος δʼ Αἴας ἐστὶ πελώριος ἕρκος Ἀχαιῶν·</l>
<l n="230">Ἰδομενεὺς δʼ ἑτέρωθεν ἐνὶ Κρήτεσσι θεὸς ὣς</l>
<l>ἕστηκʼ, ἀμφὶ δέ μιν Κρητῶν ἀγοὶ ἠγερέθονται.</l>
<l>πολλάκι μιν ξείνισσεν ἀρηΐφιλος Μενέλαος</l>
<l>οἴκῳ ἐν ἡμετέρῳ ὁπότε Κρήτηθεν ἵκοιτο.</l>
<l>νῦν δʼ ἄλλους μὲν πάντας ὁρῶ ἑλίκωπας Ἀχαιούς,</l>
<l n="235">οὕς κεν ἐῢ γνοίην καί τʼ οὔνομα μυθησαίμην·</l>
<l>δοιὼ δʼ οὐ δύναμαι ἰδέειν κοσμήτορε λαῶν</l>
<l>Κάστορά θʼ ἱππόδαμον καὶ πὺξ ἀγαθὸν Πολυδεύκεα</l>
<l>αὐτοκασιγνήτω, τώ μοι μία γείνατο μήτηρ.</l>
<l>ἢ οὐχ ἑσπέσθην Λακεδαίμονος ἐξ ἐρατεινῆς,</l>
<l n="240">ἢ δεύρω μὲν ἕποντο νέεσσʼ ἔνι ποντοπόροισι,</l>
<l>νῦν αὖτʼ οὐκ ἐθέλουσι μάχην καταδύμεναι ἀνδρῶν</l>
<l>αἴσχεα δειδιότες καὶ ὀνείδεα πόλλʼ ἅ μοί ἐστιν.</l>
</q>
<l>
<milestone ed="P" unit="para"/>ὣς φάτο, τοὺς δʼ ἤδη κάτεχεν φυσίζοος αἶα</l>
<l>ἐν Λακεδαίμονι αὖθι φίλῃ ἐν πατρίδι γαίῃ.</l>
<l n="245">
<milestone ed="P" unit="para"/>κήρυκες δʼ ἀνὰ ἄστυ θεῶν φέρον ὅρκια πιστὰ</l>
<l>ἄρνε δύω καὶ οἶνον ἐΰφρονα καρπὸν ἀρούρης</l>
<l>ἀσκῷ ἐν αἰγείῳ· φέρε δὲ κρητῆρα φαεινὸν</l>
<l>κῆρυξ Ἰδαῖος ἠδὲ χρύσεια κύπελλα·</l>
<l>ὄτρυνεν δὲ γέροντα παριστάμενος ἐπέεσσιν·</l>
<l n="250">ὄρσεο Λαομεδοντιάδη, καλέουσιν ἄριστοι</l>
<l>Τρώων θʼ ἱπποδάμων καὶ Ἀχαιῶν χαλκοχιτώνων</l>
<l>ἐς πεδίον καταβῆναι ἵνʼ ὅρκια πιστὰ τάμητε·</l>
<l>αὐτὰρ Ἀλέξανδρος καὶ ἀρηΐφιλος Μενέλαος</l>
<l>μακρῇς ἐγχείῃσι μαχήσοντʼ ἀμφὶ γυναικί·</l>
<l n="255">τῷ δέ κε νικήσαντι γυνὴ καὶ κτήμαθʼ ἕποιτο·</l>
<l>οἳ δʼ ἄλλοι φιλότητα καὶ ὅρκια πιστὰ ταμόντες</l>
<l>ναίοιμεν Τροίην ἐριβώλακα, τοὶ δὲ νέονται</l>
<l>Ἄργος ἐς ἱππόβοτον καὶ Ἀχαιΐδα καλλιγύναικα.</l>
</q>
<l>
<milestone ed="P" unit="para"/>ὣς φάτο ῥίγησεν δʼ ὃ γέρων, ἐκέλευσε δʼ ἑταίρους</l>
<l n="260">ἵππους ζευγνύμεναι· τοὶ δʼ ὀτραλέως ἐπίθοντο.</l>
<l>ἂν δʼ ἄρʼ ἔβη Πρίαμος, κατὰ δʼ ἡνία τεῖνεν ὀπίσσω·</l>
<l>πὰρ δέ οἱ Ἀντήνωρ περικαλλέα βήσετο δίφρον·</l>
<l>τὼ δὲ διὰ Σκαιῶν πεδίον δʼ ἔχον ὠκέας ἵππους.</l>
<milestone ed="p" n="264" unit="card"/>
<l>
<milestone ed="P" unit="para"/>ἀλλʼ ὅτε δή ῥʼ ἵκοντο μετὰ Τρῶας καὶ Ἀχαιούς,</l>
<l n="265">ἐξ ἵππων ἀποβάντες ἐπὶ χθόνα πουλυβότειραν</l>
<l>ἐς μέσσον Τρώων καὶ Ἀχαιῶν ἐστιχόωντο.</l>
<l>ὄρνυτο δʼ αὐτίκʼ ἔπειτα ἄναξ ἀνδρῶν Ἀγαμέμνων,</l>
<l>ἂν δʼ Ὀδυσεὺς πολύμητις· ἀτὰρ κήρυκες ἀγαυοὶ</l>
<l>ὅρκια πιστὰ θεῶν σύναγον, κρητῆρι δὲ οἶνον</l>
<l n="270">μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν.</l>
<l>Ἀτρεΐδης δὲ ἐρυσσάμενος χείρεσσι μάχαιραν,</l>
<l>ἥ οἱ πὰρ ξίφεος μέγα κουλεόν αἰὲν ἄωρτο,</l>
<l>ἀρνῶν ἐκ κεφαλέων τάμνε τρίχας· αὐτὰρ ἔπειτα</l>
<l>κήρυκες Τρώων καὶ Ἀχαιῶν νεῖμαν ἀρίστοις.</l>
<l n="275">τοῖσιν δʼ Ἀτρεΐδης μεγάλʼ εὔχετο χεῖρας ἀνασχών·</l>
<l>Ζεῦ πάτερ Ἴδηθεν μεδέων κύδιστε μέγιστε,</l>
<l>Ἠέλιός θʼ, ὃς πάντʼ ἐφορᾷς καὶ πάντʼ ἐπακούεις,</l>
<l>καὶ ποταμοὶ καὶ γαῖα, καὶ οἳ ὑπένερθε καμόντας</l>
<l>ἀνθρώπους τίνυσθον ὅτις κʼ ἐπίορκον ὀμόσσῃ,</l>
<l n="280">ὑμεῖς μάρτυροι ἔστε, φυλάσσετε δʼ ὅρκια πιστά·</l>
<l>εἰ μέν κεν Μενέλαον Ἀλέξανδρος καταπέφνῃ</l>
<l>αὐτὸς ἔπειθʼ Ἑλένην ἐχέτω καὶ κτήματα πάντα,</l>
<l>ἡμεῖς δʼ ἐν νήεσσι νεώμεθα ποντοπόροισιν·</l>
<l>εἰ δέ κʼ Ἀλέξανδρον κτείνῃ ξανθὸς Μενέλαος,</l>
<l n="285">Τρῶας ἔπειθʼ Ἑλένην καὶ κτήματα πάντʼ ἀποδοῦναι,</l>
<l>τιμὴν δʼ Ἀργείοις ἀποτινέμεν ἥν τινʼ ἔοικεν,</l>
<l>ἥ τε καὶ ἐσσομένοισι μετʼ ἀνθρώποισι πέληται.</l>
<l>εἰ δʼ ἂν ἐμοὶ τιμὴν Πρίαμος Πριάμοιό τε παῖδες</l>
<l>τίνειν οὐκ ἐθέλωσιν Ἀλεξάνδροιο πεσόντος,</l>
<l n="290">αὐτὰρ ἐγὼ καὶ ἔπειτα μαχήσομαι εἵνεκα ποινῆς</l>
<l>αὖθι μένων, ἧός κε τέλος πολέμοιο κιχείω.</l>
<l>
<milestone ed="P" unit="para"/>ἦ, καὶ ἀπὸ στομάχους ἀρνῶν τάμε νηλέϊ χαλκῷ·</l>
<l>καὶ τοὺς μὲν κατέθηκεν ἐπὶ χθονὸς ἀσπαίροντας</l>
<l>θυμοῦ δευομένους· ἀπὸ γὰρ μένος εἵλετο χαλκός.</l>
<l n="295">οἶνον δʼ ἐκ κρητῆρος ἀφυσσόμενοι δεπάεσσιν</l>
<l>ἔκχεον, ἠδʼ εὔχοντο θεοῖς αἰειγενέτῃσιν.</l>
<l>ὧδε δέ τις εἴπεσκεν Ἀχαιῶν τε Τρώων τε·</l>
<q direct="unspecified">
<l>Ζεῦ κύδιστε μέγιστε καὶ ἀθάνατοι θεοὶ ἄλλοι</l>
<l>ὁππότεροι πρότεροι ὑπὲρ ὅρκια πημήνειαν</l>
<l n="300">ὧδέ σφʼ ἐγκέφαλος χαμάδις ῥέοι ὡς ὅδε οἶνος</l>
<l>αὐτῶν καὶ τεκέων, ἄλοχοι δʼ ἄλλοισι δαμεῖεν.</l>
<milestone ed="p" n="302" unit="card"/>
</q>
<l>
<milestone ed="P" unit="para"/>ὣς ἔφαν, οὐδʼ ἄρα πώ σφιν ἐπεκραίαινε Κρονίων.</l>
<l>τοῖσι δὲ Δαρδανίδης Πρίαμος μετὰ μῦθον ἔειπε·</l>
<q direct="unspecified">
<l>κέκλυτέ μευ Τρῶες καὶ ἐϋκνήμιδες Ἀχαιοί·</l>
<l n="305">ἤτοι ἐγὼν εἶμι προτὶ Ἴλιον ἠνεμόεσσαν</l>
<l>ἄψ, ἐπεὶ οὔ πω τλήσομʼ ἐν ὀφθαλμοῖσιν ὁρᾶσθαι</l>
<l>μαρνάμενον φίλον υἱὸν ἀρηϊφίλῳ Μενελάῳ·</l>
<l>Ζεὺς μέν που τό γε οἶδε καὶ ἀθάνατοι θεοὶ ἄλλοι</l>
<l>ὁπποτέρῳ θανάτοιο τέλος πεπρωμένον ἐστίν.</l>
</q>
<l n="310">
<milestone ed="P" unit="para"/>ἦ ῥα καὶ ἐς δίφρον ἄρνας θέτο ἰσόθεος φώς,</l>
<l>ἂν δʼ ἄρʼ ἔβαινʼ αὐτός, κατὰ δʼ ἡνία τεῖνεν ὀπίσσω·</l>
<l>πὰρ δέ οἱ Ἀντήνωρ περικαλλέα βήσετο δίφρον.</l>
<l>τὼ μὲν ἄρʼ ἄψορροι προτὶ Ἴλιον ἀπονέοντο·</l>
<l>Ἕκτωρ δὲ Πριάμοιο πάϊς καὶ δῖος Ὀδυσσεὺς</l>
<l n="315">χῶρον μὲν πρῶτον διεμέτρεον, αὐτὰρ ἔπειτα</l>
<l>κλήρους ἐν κυνέῃ χαλκήρεϊ πάλλον ἑλόντες,</l>
<l>ὁππότερος δὴ πρόσθεν ἀφείη χάλκεον ἔγχος.</l>
<l>λαοὶ δʼ ἠρήσαντο, θεοῖσι δὲ χεῖρας ἀνέσχον,</l>
<l>ὧδε δέ τις εἴπεσκεν Ἀχαιῶν τε Τρώων τε·</l>
<q direct="unspecified">
<l n="320">Ζεῦ πάτερ Ἴδηθεν μεδέων κύδιστε μέγιστε</l>
<l>ὁππότερος τάδε ἔργα μετʼ ἀμφοτέροισιν ἔθηκε,</l>
<l>τὸν δὸς ἀποφθίμενον δῦναι δόμον Ἄϊδος εἴσω,</l>
<l>ἡμῖν δʼ αὖ φιλότητα καὶ ὅρκια πιστὰ γενέσθαι.</l>
</q>
<l>
<milestone ed="P" unit="para"/>ὣς ἄρʼ ἔφαν, πάλλεν δὲ μέγας κορυθαίολος Ἕκτωρ</l>
<l n="325">ἂψ ὁρόων· Πάριος δὲ θοῶς ἐκ κλῆρος ὄρουσεν.</l>
<l>οἳ μὲν ἔπειθʼ ἵζοντο κατὰ στίχας, ἧχι ἑκάστῳ</l>
<l>ἵπποι ἀερσίποδες καὶ ποικίλα τεύχεʼ ἔκειτο·</l>
<l>αὐτὰρ ὅ γʼ ἀμφʼ ὤμοισιν ἐδύσετο τεύχεα καλὰ</l>
<l>δῖος Ἀλέξανδρος Ἑλένης πόσις ἠϋκόμοιο.</l>
<l n="330">κνημῖδας μὲν πρῶτα περὶ κνήμῃσιν ἔθηκε</l>
<l>καλάς, ἀργυρέοισιν ἐπισφυρίοις ἀραρυίας·</l>
<l>δεύτερον αὖ θώρηκα περὶ στήθεσσιν ἔδυνεν</l>
<l>οἷο κασιγνήτοιο Λυκάονος· ἥρμοσε δʼ αὐτῷ.</l>
<l>ἀμφὶ δʼ ἄρʼ ὤμοισιν βάλετο ξίφος ἀργυρόηλον</l>
<l n="335">χάλκεον, αὐτὰρ ἔπειτα σάκος μέγα τε στιβαρόν τε·</l>
<l>κρατὶ δʼ ἐπʼ ἰφθίμῳ κυνέην εὔτυκτον ἔθηκεν</l>
<l>ἵππουριν· δεινὸν δὲ λόφος καθύπερθεν ἔνευεν·</l>
<l>εἵλετο δʼ ἄλκιμον ἔγχος, ὅ οἱ παλάμηφιν ἀρήρει.</l>
<l>ὣς δʼ αὔτως Μενέλαος ἀρήϊος ἔντεʼ ἔδυνεν.</l>
<milestone ed="p" n="340" unit="card"/>
<l n="340">
<milestone ed="P" unit="para"/>οἳ δʼ ἐπεὶ οὖν ἑκάτερθεν ὁμίλου θωρήχθησαν,</l>
<l>ἐς μέσσον Τρώων καὶ Ἀχαιῶν ἐστιχόωντο</l>
<l>δεινὸν δερκόμενοι· θάμβος δʼ ἔχεν εἰσορόωντας</l>
<l>Τρῶάς θʼ ἱπποδάμους καὶ ἐϋκνήμιδας Ἀχαιούς.</l>
<l>καί ῥʼ ἐγγὺς στήτην διαμετρητῷ ἐνὶ χώρῳ</l>
<l n="345">σείοντʼ ἐγχείας ἀλλήλοισιν κοτέοντε.</l>
<l>πρόσθε δʼ Ἀλέξανδρος προΐει δολιχόσκιον ἔγχος,</l>
<l>καὶ βάλεν Ἀτρεΐδαο κατʼ ἀσπίδα πάντοσε ἴσην,</l>
<l>οὐδʼ ἔρρηξεν χαλκός, ἀνεγνάμφθη δέ οἱ αἰχμὴ</l>
<l>ἀσπίδʼ ἐνὶ κρατερῇ· ὃ δὲ δεύτερον ὄρνυτο χαλκῷ</l>
<l n="350">Ἀτρεΐδης Μενέλαος ἐπευξάμενος Διὶ πατρί·</l>
<l>Ζεῦ ἄνα δὸς τίσασθαι ὅ με πρότερος κάκʼ ἔοργε</l>
<l>δῖον Ἀλέξανδρον, καὶ ἐμῇς ὑπὸ χερσὶ δάμασσον,</l>
<l>ὄφρα τις ἐρρίγῃσι καὶ ὀψιγόνων ἀνθρώπων</l>
<l>ξεινοδόκον κακὰ ῥέξαι, ὅ κεν φιλότητα παράσχῃ.</l>
<l n="355">
<milestone ed="P" unit="para"/>ἦ ῥα καὶ ἀμπεπαλὼν προΐει δολιχόσκιον ἔγχος,</l>
<l>καὶ βάλε Πριαμίδαο κατʼ ἀσπίδα πάντοσε ἴσην·</l>
<l>διὰ μὲν ἀσπίδος ἦλθε φαεινῆς ὄβριμον ἔγχος,</l>
<l>καὶ διὰ θώρηκος πολυδαιδάλου ἠρήρειστο·</l>
<l>ἀντικρὺ δὲ παραὶ λαπάρην διάμησε χιτῶνα</l>
<l n="360">ἔγχος· ὃ δʼ ἐκλίνθη καὶ ἀλεύατο κῆρα μέλαιναν.</l>
<l>Ἀτρεΐδης δὲ ἐρυσσάμενος ξίφος ἀργυρόηλον</l>
<l>πλῆξεν ἀνασχόμενος κόρυθος φάλον· ἀμφὶ δʼ ἄρʼ αὐτῷ</l>
<l>τριχθά τε καὶ τετραχθὰ διατρυφὲν ἔκπεσε χειρός.</l>
<l>Ἀτρεΐδης δʼ ᾤμωξεν ἰδὼν εἰς οὐρανὸν εὐρύν·</l>
<l n="365">Ζεῦ πάτερ οὔ τις σεῖο θεῶν ὀλοώτερος ἄλλος·</l>
<l>ἦ τʼ ἐφάμην τίσασθαι Ἀλέξανδρον κακότητος·</l>
<l>νῦν δέ μοι ἐν χείρεσσιν ἄγη ξίφος, ἐκ δέ μοι ἔγχος</l>
<l>ἠΐχθη παλάμηφιν ἐτώσιον, οὐδʼ ἔβαλόν μιν.</l>
<l>
<milestone ed="P" unit="para"/>ἦ καὶ ἐπαΐξας κόρυθος λάβεν ἱπποδασείης,</l>
<l n="370">ἕλκε δʼ ἐπιστρέψας μετʼ ἐϋκνήμιδας Ἀχαιούς·</l>
<l>ἄγχε δέ μιν πολύκεστος ἱμὰς ἁπαλὴν ὑπὸ δειρήν,</l>
<l>ὅς οἱ ὑπʼ ἀνθερεῶνος ὀχεὺς τέτατο τρυφαλείης.</l>
<l>καί νύ κεν εἴρυσσέν τε καὶ ἄσπετον ἤρατο κῦδος,</l>
<l>εἰ μὴ ἄρʼ ὀξὺ νόησε Διὸς θυγάτηρ Ἀφροδίτη,</l>
<l n="375">ἥ οἱ ῥῆξεν ἱμάντα βοὸς ἶφι κταμένοιο·</l>
<l>κεινὴ δὲ τρυφάλεια ἅμʼ ἕσπετο χειρὶ παχείῃ.</l>
<l>τὴν μὲν ἔπειθʼ ἥρως μετʼ ἐϋκνήμιδας Ἀχαιοὺς</l>
<l>ῥῖψʼ ἐπιδινήσας, κόμισαν δʼ ἐρίηρες ἑταῖροι·</l>
<l>αὐτὰρ ὃ ἂψ ἐπόρουσε κατακτάμεναι μενεαίνων</l>
<l n="380">ἔγχεϊ χαλκείῳ· τὸν δʼ ἐξήρπαξʼ Ἀφροδίτη</l>
<l>ῥεῖα μάλʼ ὥς τε θεός, ἐκάλυψε δʼ ἄρʼ ἠέρι πολλῇ,</l>
<l>κὰδ δʼ εἷσʼ ἐν θαλάμῳ εὐώδεϊ κηώεντι.</l>
<milestone ed="p" n="383" unit="card"/>
<l>αὐτὴ δʼ αὖ Ἑλένην καλέουσʼ ἴε· τὴν δὲ κίχανε</l>
<l>πύργῳ ἐφʼ ὑψηλῷ, περὶ δὲ Τρῳαὶ ἅλις ἦσαν·</l>
<l n="385">χειρὶ δὲ νεκταρέου ἑανοῦ ἐτίναξε λαβοῦσα,</l>
<l>γρηῒ δέ μιν ἐϊκυῖα παλαιγενέϊ προσέειπεν</l>
<l>εἰροκόμῳ, ἥ οἱ Λακεδαίμονι ναιετοώσῃ</l>
<l>ἤσκειν εἴρια καλά, μάλιστα δέ μιν φιλέεσκε·</l>
<l>τῇ μιν ἐεισαμένη προσεφώνεε δῖʼ Ἀφροδίτη·</l>
<q direct="unspecified">
<l n="390">δεῦρʼ ἴθʼ· Ἀλέξανδρός σε καλεῖ οἶκον δὲ νέεσθαι.</l>
<l>κεῖνος ὅ γʼ ἐν θαλάμῳ καὶ δινωτοῖσι λέχεσσι</l>
<l>κάλλεΐ τε στίλβων καὶ εἵμασιν· οὐδέ κε φαίης</l>
<l>ἀνδρὶ μαχεσσάμενον τόν γʼ ἐλθεῖν, ἀλλὰ χορὸν δὲ</l>
<l>ἔρχεσθʼ, ἠὲ χοροῖο νέον λήγοντα καθίζειν.</l>
</q>
<l n="395">
<milestone ed="P" unit="para"/>ὣς φάτο, τῇ δʼ ἄρα θυμὸν ἐνὶ στήθεσσιν ὄρινε·</l>
<l>καί ῥʼ ὡς οὖν ἐνόησε θεᾶς περικαλλέα δειρὴν</l>
<l>στήθεά θʼ ἱμερόεντα καὶ ὄμματα μαρμαίροντα,</l>
<l>θάμβησέν τʼ ἄρʼ ἔπειτα ἔπος τʼ ἔφατʼ ἔκ τʼ ὀνόμαζε·</l>
<l>δαιμονίη, τί με ταῦτα λιλαίεαι ἠπεροπεύειν;</l>
<l n="400">ἦ πῄ με προτέρω πολίων εὖ ναιομενάων</l>
<l>ἄξεις, ἢ Φρυγίης ἢ Μῃονίης ἐρατεινῆς,</l>
<l>εἴ τίς τοι καὶ κεῖθι φίλος μερόπων ἀνθρώπων·</l>
<l>οὕνεκα δὴ νῦν δῖον Ἀλέξανδρον Μενέλαος</l>
<l>νικήσας ἐθέλει στυγερὴν ἐμὲ οἴκαδʼ ἄγεσθαι,</l>
<l n="405">τοὔνεκα δὴ νῦν δεῦρο δολοφρονέουσα παρέστης;</l>
<l>ἧσο παρʼ αὐτὸν ἰοῦσα, θεῶν δʼ ἀπόεικε κελεύθου,</l>
<l>μηδʼ ἔτι σοῖσι πόδεσσιν ὑποστρέψειας Ὄλυμπον,</l>
<l>ἀλλʼ αἰεὶ περὶ κεῖνον ὀΐζυε καί ἑ φύλασσε,</l>
<l>εἰς ὅ κέ σʼ ἢ ἄλοχον ποιήσεται ἢ ὅ γε δούλην.</l>
<l n="410">κεῖσε δʼ ἐγὼν οὐκ εἶμι· νεμεσσητὸν δέ κεν εἴη·</l>
<l>κείνου πορσανέουσα λέχος· Τρῳαὶ δέ μʼ ὀπίσσω</l>
<l>πᾶσαι μωμήσονται· ἔχω δʼ ἄχεʼ ἄκριτα θυμῷ.</l>
<l>
<milestone ed="P" unit="para"/>τὴν δὲ χολωσαμένη προσεφώνεε δῖʼ Ἀφροδίτη·</l>
<q direct="unspecified">
<l>μή μʼ ἔρεθε σχετλίη, μὴ χωσαμένη σε μεθείω,</l>
<l n="415">τὼς δέ σʼ ἀπεχθήρω ὡς νῦν ἔκπαγλʼ ἐφίλησα,</l>
<l>μέσσῳ δʼ ἀμφοτέρων μητίσομαι ἔχθεα λυγρὰ</l>
<l>Τρώων καὶ Δαναῶν, σὺ δέ κεν κακὸν οἶτον ὄληαι.</l>
</q>
<l>
<milestone ed="P" unit="para"/>ὣς ἔφατʼ, ἔδεισεν δʼ Ἑλένη Διὸς ἐκγεγαυῖα,</l>
<l>βῆ δὲ κατασχομένη ἑανῷ ἀργῆτι φαεινῷ</l>
<l n="420">σιγῇ, πάσας δὲ Τρῳὰς λάθεν· ἦρχε δὲ δαίμων.</l>
<milestone ed="p" n="421" unit="card"/>
<l>
<milestone ed="P" unit="para"/>αἳ δʼ ὅτʼ Ἀλεξάνδροιο δόμον περικαλλέʼ ἵκοντο,</l>
<l>ἀμφίπολοι μὲν ἔπειτα θοῶς ἐπὶ ἔργα τράποντο,</l>
<l>ἣ δʼ εἰς ὑψόροφον θάλαμον κίε δῖα γυναικῶν.</l>
<l>τῇ δʼ ἄρα δίφρον ἑλοῦσα φιλομειδὴς Ἀφροδίτη</l>
<l n="425">ἀντίʼ Ἀλεξάνδροιο θεὰ κατέθηκε φέρουσα·</l>
<l>ἔνθα κάθιζʼ Ἑλένη κούρη Διὸς αἰγιόχοιο</l>
<l>ὄσσε πάλιν κλίνασα, πόσιν δʼ ἠνίπαπε μύθῳ·</l>
<q direct="unspecified">
<l>ἤλυθες ἐκ πολέμου· ὡς ὤφελες αὐτόθʼ ὀλέσθαι</l>
<l>ἀνδρὶ δαμεὶς κρατερῷ, ὃς ἐμὸς πρότερος πόσις ἦεν.</l>
<l n="430">ἦ μὲν δὴ πρίν γʼ εὔχεʼ ἀρηϊφίλου Μενελάου</l>
<l>σῇ τε βίῃ καὶ χερσὶ καὶ ἔγχεϊ φέρτερος εἶναι·</l>
<l>ἀλλʼ ἴθι νῦν προκάλεσσαι ἀρηΐφιλον Μενέλαον</l>
<l>ἐξαῦτις μαχέσασθαι ἐναντίον· ἀλλά σʼ ἔγωγε</l>
<l>παύεσθαι κέλομαι, μηδὲ ξανθῷ Μενελάῳ</l>
<l n="435">ἀντίβιον πόλεμον πολεμίζειν ἠδὲ μάχεσθαι</l>
<l>ἀφραδέως, μή πως τάχʼ ὑπʼ αὐτοῦ δουρὶ δαμήῃς.</l>
</q>
<l>
<milestone ed="P" unit="para"/>τὴν δὲ Πάρις μύθοισιν ἀμειβόμενος προσέειπε·</l>
<q direct="unspecified">
<l>μή με γύναι χαλεποῖσιν ὀνείδεσι θυμὸν ἔνιπτε·</l>
<l>νῦν μὲν γὰρ Μενέλαος ἐνίκησεν σὺν Ἀθήνῃ,</l>
<l n="440">κεῖνον δʼ αὖτις ἐγώ· πάρα γὰρ θεοί εἰσι καὶ ἡμῖν.</l>
<l>ἀλλʼ ἄγε δὴ φιλότητι τραπείομεν εὐνηθέντε·</l>
<l>οὐ γάρ πώ ποτέ μʼ ὧδέ γʼ ἔρως φρένας ἀμφεκάλυψεν,</l>
<l>οὐδʼ ὅτε σε πρῶτον Λακεδαίμονος ἐξ ἐρατεινῆς</l>
<l>ἔπλεον ἁρπάξας ἐν ποντοπόροισι νέεσσι,</l>
<l n="445">νήσῳ δʼ ἐν Κραναῇ ἐμίγην φιλότητι καὶ εὐνῇ,</l>
<l>ὥς σεο νῦν ἔραμαι καί με γλυκὺς ἵμερος αἱρεῖ.</l>
</q>
<l>
<milestone ed="P" unit="para"/>ἦ ῥα, καὶ ἄρχε λέχος δὲ κιών· ἅμα δʼ εἵπετʼ ἄκοιτις.</l>
<l>
<milestone ed="P" unit="para"/>τὼ μὲν ἄρʼ ἐν τρητοῖσι κατεύνασθεν λεχέεσσιν,</l>
<l>Ἀτρεΐδης δʼ ἀνʼ ὅμιλον ἐφοίτα θηρὶ ἐοικὼς</l>
<l n="450">εἴ που ἐσαθρήσειεν Ἀλέξανδρον θεοειδέα.</l>
<l>ἀλλʼ οὔ τις δύνατο Τρώων κλειτῶν τʼ ἐπικούρων</l>
<l>δεῖξαι Ἀλέξανδρον τότʼ ἀρηϊφίλῳ Μενελάῳ·</l>
<l>οὐ μὲν γὰρ φιλότητί γʼ ἐκεύθανον εἴ τις ἴδοιτο·</l>
<l>ἶσον γάρ σφιν πᾶσιν ἀπήχθετο κηρὶ μελαίνῃ.</l>
<l n="455">τοῖσι δὲ καὶ μετέειπεν ἄναξ ἀνδρῶν Ἀγαμέμνων·</l>
<q direct="unspecified">
<l>κέκλυτέ μευ Τρῶες καὶ Δάρδανοι ἠδʼ ἐπίκουροι·</l>
<l>νίκη μὲν δὴ φαίνετʼ ἀρηϊφίλου Μενελάου,</l>
<l>ὑμεῖς δʼ Ἀργείην Ἑλένην καὶ κτήμαθʼ ἅμʼ αὐτῇ</l>
<l>ἔκδοτε, καὶ τιμὴν ἀποτινέμεν ἥν τινʼ ἔοικεν,</l>
<l n="460">ἥ τε καὶ ἐσσομένοισι μετʼ ἀνθρώποισι πέληται.</l>
</q>
<l>
<milestone ed="P" unit="para"/>ὣς ἔφατʼ Ἀτρεΐδης, ἐπὶ δʼ ᾔνεον ἄλλοι Ἀχαιοί.</l>
</div1>
<div1 type="Book" n="4">
<milestone ed="p" n="1" unit="card"/>
<l>
<milestone ed="P" unit="para"/>οἳ δὲ θεοὶ πὰρ Ζηνὶ καθήμενοι ἠγορόωντο</l>
<l>χρυσέῳ ἐν δαπέδῳ, μετὰ δέ σφισι πότνια Ἥβη</l>
<l>νέκταρ ἐοινοχόει· τοὶ δὲ χρυσέοις δεπάεσσι</l>
<l>δειδέχατʼ ἀλλήλους, Τρώων πόλιν εἰσορόωντες·</l>
<l n="5">αὐτίκʼ ἐπειρᾶτο Κρονίδης ἐρεθιζέμεν Ἥρην</l>
<l>κερτομίοις ἐπέεσσι παραβλήδην ἀγορεύων·</l>
<l>δοιαὶ μὲν Μενελάῳ ἀρηγόνες εἰσὶ θεάων</l>
<l>Ἥρη τʼ Ἀργείη καὶ Ἀλαλκομενηῒς Ἀθήνη.</l>
<l>ἀλλʼ ἤτοι ταὶ νόσφι καθήμεναι εἰσορόωσαι</l>
<l n="10">τέρπεσθον· τῷ δʼ αὖτε φιλομειδὴς Ἀφροδίτη</l>
<l>αἰεὶ παρμέμβλωκε καὶ αὐτοῦ κῆρας ἀμύνει·</l>
<l>καὶ νῦν ἐξεσάωσεν ὀϊόμενον θανέεσθαι.</l>
<l>ἀλλʼ ἤτοι νίκη μὲν ἀρηϊφίλου Μενελάου·</l>
<q direct="unspecified">
<l>ἡμεῖς δὲ φραζώμεθʼ ὅπως ἔσται τάδε ἔργα,</l>
<l n="15">ἤ ῥʼ αὖτις πόλεμόν τε κακὸν καὶ φύλοπιν αἰνὴν</l>
<l>ὄρσομεν, ἦ φιλότητα μετʼ ἀμφοτέροισι βάλωμεν.</l>
<l>εἰ δʼ αὖ πως τόδε πᾶσι φίλον καὶ ἡδὺ γένοιτο,</l>
<l>ἤτοι μὲν οἰκέοιτο πόλις Πριάμοιο ἄνακτος,</l>
<l>αὖτις δʼ Ἀργείην Ἑλένην Μενέλαος ἄγοιτο.</l>
</q>
<l n="20">
<milestone ed="P" unit="para"/>ὣς ἔφαθʼ, αἳ δʼ ἐπέμυξαν Ἀθηναίη τε καὶ Ἥρη·</l>
<l>πλησίαι αἵ γʼ ἥσθην, κακὰ δὲ Τρώεσσι μεδέσθην.</l>
<l>ἤτοι Ἀθηναίη ἀκέων ἦν οὐδέ τι εἶπε</l>
<l>σκυζομένη Διὶ πατρί, χόλος δέ μιν ἄγριος ᾕρει·</l>
<l>Ἥρῃ δʼ οὐκ ἔχαδε στῆθος χόλον, ἀλλὰ προσηύδα·</l>
<q direct="unspecified">
<l n="25">αἰνότατε Κρονίδη ποῖον τὸν μῦθον ἔειπες·</l>
<l>πῶς ἐθέλεις ἅλιον θεῖναι πόνον ἠδʼ ἀτέλεστον,</l>
<l>ἱδρῶ θʼ ὃν ἵδρωσα μόγῳ, καμέτην δέ μοι ἵπποι</l>
<l>λαὸν ἀγειρούσῃ, Πριάμῳ κακὰ τοῖό τε παισίν.</l>
<l>ἕρδʼ· ἀτὰρ οὔ τοι πάντες ἐπαινέομεν θεοὶ ἄλλοι.</l>
</q>
<l n="30">
<milestone ed="P" unit="para"/>τὴν δὲ μέγʼ ὀχθήσας προσέφη νεφεληγερέτα Ζεύς·</l>
<q direct="unspecified">
<l>δαιμονίη τί νύ σε Πρίαμος Πριάμοιό τε παῖδες</l>
<l>τόσσα κακὰ ῥέζουσιν, ὅ τʼ ἀσπερχὲς μενεαίνεις</l>
<l>Ἰλίου ἐξαλαπάξαι ἐϋκτίμενον πτολίεθρον;</l>
<l>εἰ δὲ σύ γʼ εἰσελθοῦσα πύλας καὶ τείχεα μακρὰ</l>
<l n="35">ὠμὸν βεβρώθοις Πρίαμον Πριάμοιό τε παῖδας</l>
<l>ἄλλους τε Τρῶας, τότε κεν χόλον ἐξακέσαιο.</l>
<l>ἕρξον ὅπως ἐθέλεις· μὴ τοῦτό γε νεῖκος ὀπίσσω</l>
<l>σοὶ καὶ ἐμοὶ μέγʼ ἔρισμα μετʼ ἀμφοτέροισι γένηται.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l n="40">ὁππότε κεν καὶ ἐγὼ μεμαὼς πόλιν ἐξαλαπάξαι</l>
<l>τὴν ἐθέλω ὅθι τοι φίλοι ἀνέρες ἐγγεγάασι,</l>
<l>μή τι διατρίβειν τὸν ἐμὸν χόλον, ἀλλά μʼ ἐᾶσαι·</l>
<l>καὶ γὰρ ἐγὼ σοὶ δῶκα ἑκὼν ἀέκοντί γε θυμῷ·</l>
<l>αἳ γὰρ ὑπʼ ἠελίῳ τε καὶ οὐρανῷ ἀστερόεντι</l>
<l n="45">ναιετάουσι πόληες ἐπιχθονίων ἀνθρώπων,</l>
<l>τάων μοι περὶ κῆρι τιέσκετο Ἴλιος ἱρὴ</l>
<l>καὶ Πρίαμος καὶ λαὸς ἐϋμμελίω Πριάμοιο.</l>
<l>οὐ γάρ μοί ποτε βωμὸς ἐδεύετο δαιτὸς ἐΐσης</l>
<l>λοιβῆς τε κνίσης τε· τὸ γὰρ λάχομεν γέρας ἡμεῖς.</l>
<milestone ed="p" n="50" unit="card"/>
</q>
<l n="50">
<milestone ed="P" unit="para"/>τὸν δʼ ἠμείβετʼ ἔπειτα βοῶπις πότνια Ἥρη·</l>
<q direct="unspecified">
<l>ἤτοι ἐμοὶ τρεῖς μὲν πολὺ φίλταταί εἰσι πόληες</l>
<l>Ἄργός τε Σπάρτη τε καὶ εὐρυάγυια Μυκήνη·</l>
<l>τὰς διαπέρσαι ὅτʼ ἄν τοι ἀπέχθωνται περὶ κῆρι·</l>
<l>τάων οὔ τοι ἐγὼ πρόσθʼ ἵσταμαι οὐδὲ μεγαίρω.</l>
<l n="55">εἴ περ γὰρ φθονέω τε καὶ οὐκ εἰῶ διαπέρσαι,</l>
<l>οὐκ ἀνύω φθονέουσʼ ἐπεὶ ἦ πολὺ φέρτερός ἐσσι.</l>
<l>ἀλλὰ χρὴ καὶ ἐμὸν θέμεναι πόνον οὐκ ἀτέλεστον·</l>
<l>καὶ γὰρ ἐγὼ θεός εἰμι, γένος δέ μοι ἔνθεν ὅθεν σοί,</l>
<l>καί με πρεσβυτάτην τέκετο Κρόνος ἀγκυλομήτης,</l>
<l n="60">ἀμφότερον γενεῇ τε καὶ οὕνεκα σὴ παράκοιτις</l>
<l>κέκλημαι, σὺ δὲ πᾶσι μετʼ ἀθανάτοισιν ἀνάσσεις.</l>
<l>ἀλλʼ ἤτοι μὲν ταῦθʼ ὑποείξομεν ἀλλήλοισι,</l>
<l>σοὶ μὲν ἐγώ, σὺ δʼ ἐμοί· ἐπὶ δʼ ἕψονται θεοὶ ἄλλοι</l>
<l>ἀθάνατοι· σὺ δὲ θᾶσσον Ἀθηναίῃ ἐπιτεῖλαι</l>
<l n="65">ἐλθεῖν ἐς Τρώων καὶ Ἀχαιῶν φύλοπιν αἰνήν,</l>
<l>πειρᾶν δʼ ὥς κε Τρῶες ὑπερκύδαντας Ἀχαιοὺς</l>
<l>ἄρξωσι πρότεροι ὑπὲρ ὅρκια δηλήσασθαι.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε πατὴρ ἀνδρῶν τε θεῶν τε·</l>
<l>αὐτίκʼ Ἀθηναίην ἔπεα πτερόεντα προσηύδα·</l>
<q direct="unspecified">
<l n="70">αἶψα μάλʼ ἐς στρατὸν ἐλθὲ μετὰ Τρῶας καὶ Ἀχαιούς,</l>
<l>πειρᾶν δʼ ὥς κε Τρῶες ὑπερκύδαντας Ἀχαιοὺς</l>
<l>ἄρξωσι πρότεροι ὑπὲρ ὅρκια δηλήσασθαι.</l>
</q>
<l>
<milestone ed="P" unit="para"/>ὣς εἰπὼν ὄτρυνε πάρος μεμαυῖαν Ἀθήνην,</l>
<l>βῆ δὲ κατʼ Οὐλύμποιο καρήνων ἀΐξασα.</l>
<l n="75">οἷον δʼ ἀστέρα ἧκε Κρόνου πάϊς ἀγκυλομήτεω</l>
<l>ἢ ναύτῃσι τέρας ἠὲ στρατῷ εὐρέϊ λαῶν</l>
<l>λαμπρόν· τοῦ δέ τε πολλοὶ ἀπὸ σπινθῆρες ἵενται·</l>
<l>τῷ ἐϊκυῖʼ ἤϊξεν ἐπὶ χθόνα Παλλὰς Ἀθήνη,</l>
<l>κὰδ δʼ ἔθορʼ ἐς μέσσον· θάμβος δʼ ἔχεν εἰσορόωντας</l>
<l n="80">Τρῶάς θʼ ἱπποδάμους καὶ ἐϋκνήμιδας Ἀχαιούς·</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>ἦ ῥʼ αὖτις πόλεμός τε κακὸς καὶ φύλοπις αἰνὴ</l>
<l>ἔσσεται, ἢ φιλότητα μετʼ ἀμφοτέροισι τίθησι</l>
<l>Ζεύς, ὅς τʼ ἀνθρώπων ταμίης πολέμοιο τέτυκται.</l>
<milestone ed="p" n="85" unit="card"/>
</q>
<l n="85">
<milestone ed="P" unit="para"/>ὣς ἄρα τις εἴπεσκεν Ἀχαιῶν τε Τρώων τε.</l>
<q direct="unspecified">
<l>ἣ δʼ ἀνδρὶ ἰκέλη Τρώων κατεδύσεθʼ ὅμιλον</l>
<l>Λαοδόκῳ Ἀντηνορίδῃ κρατερῷ αἰχμητῇ,</l>
<l>Πάνδαρον ἀντίθεον διζημένη εἴ που ἐφεύροι.</l>
<l>εὗρε Λυκάονος υἱὸν ἀμύμονά τε κρατερόν τε</l>
<l n="90">ἑσταότʼ· ἀμφὶ δέ μιν κρατεραὶ στίχες ἀσπιστάων</l>
<l>λαῶν, οἵ οἱ ἕποντο ἀπʼ Αἰσήποιο ῥοάων·</l>
<l>ἀγχοῦ δʼ ἱσταμένη ἔπεα πτερόεντα προσηύδα·</l>
<q direct="unspecified">
<l>ἦ ῥά νύ μοί τι πίθοιο Λυκάονος υἱὲ δαΐφρον.</l>
<l>τλαίης κεν Μενελάῳ ἐπιπροέμεν ταχὺν ἰόν,</l>
<l n="95">πᾶσι δέ κε Τρώεσσι χάριν καὶ κῦδος ἄροιο,</l>
<l>ἐκ πάντων δὲ μάλιστα Ἀλεξάνδρῳ βασιλῆϊ.</l>
<l>τοῦ κεν δὴ πάμπρωτα παρʼ ἀγλαὰ δῶρα φέροιο,</l>
<l>αἴ κεν ἴδῃ Μενέλαον ἀρήϊον Ἀτρέος υἱὸν</l>
<l>σῷ βέλεϊ δμηθέντα πυρῆς ἐπιβάντʼ ἀλεγεινῆς.</l>
<l n="100">ἀλλʼ ἄγʼ ὀΐστευσον Μενελάου κυδαλίμοιο,</l>
<l>εὔχεο δʼ Ἀπόλλωνι Λυκηγενέϊ κλυτοτόξῳ</l>
<l>ἀρνῶν πρωτογόνων ῥέξειν κλειτὴν ἑκατόμβην</l>
<l>οἴκαδε νοστήσας ἱερῆς εἰς ἄστυ Ζελείης.</l>
</q>
<l>
<milestone ed="P" unit="para"/>ὣς φάτʼ Ἀθηναίη, τῷ δὲ φρένας ἄφρονι πεῖθεν·</l>
<l n="105">αὐτίκʼ ἐσύλα τόξον ἐΰξοον ἰξάλου αἰγὸς</l>
<l>ἀγρίου, ὅν ῥά ποτʼ αὐτὸς ὑπὸ στέρνοιο τυχήσας</l>
<l>πέτρης ἐκβαίνοντα δεδεγμένος ἐν προδοκῇσι</l>
<l>βεβλήκει πρὸς στῆθος· ὃ δʼ ὕπτιος ἔμπεσε πέτρῃ.</l>
<l>τοῦ κέρα ἐκ κεφαλῆς ἑκκαιδεκάδωρα πεφύκει·</l>
<l n="110">καὶ τὰ μὲν ἀσκήσας κεραοξόος ἤραρε τέκτων,</l>
<l>πᾶν δʼ εὖ λειήνας χρυσέην ἐπέθηκε κορώνην.</l>
<l>καὶ τὸ μὲν εὖ κατέθηκε τανυσσάμενος ποτὶ γαίῃ</l>
<l>ἀγκλίνας· πρόσθεν δὲ σάκεα σχέθον ἐσθλοὶ ἑταῖροι</l>
<l>μὴ πρὶν ἀναΐξειαν ἀρήϊοι υἷες Ἀχαιῶν</l>
<l n="115">πρὶν βλῆσθαι Μενέλαον ἀρήϊον Ἀτρέος υἱόν.</l>
<l>αὐτὰρ ὁ σύλα πῶμα φαρέτρης, ἐκ δʼ ἕλετʼ ἰὸν</l>
<l>ἀβλῆτα πτερόεντα μελαινέων ἕρμʼ ὀδυνάων·</l>
<l>αἶψα δʼ ἐπὶ νευρῇ κατεκόσμει πικρὸν ὀϊστόν,</l>
<l>εὔχετο δʼ Ἀπόλλωνι Λυκηγενέϊ κλυτοτόξῳ</l>
<l n="120">ἀρνῶν πρωτογόνων ῥέξειν κλειτὴν ἑκατόμβην</l>
<l>οἴκαδε νοστήσας ἱερῆς εἰς ἄστυ Ζελείης.</l>
<l>ἕλκε δʼ ὁμοῦ γλυφίδας τε λαβὼν καὶ νεῦρα βόεια·</l>
<l>νευρὴν μὲν μαζῷ πέλασεν, τόξῳ δὲ σίδηρον.</l>
<l>αὐτὰρ ἐπεὶ δὴ κυκλοτερὲς μέγα τόξον ἔτεινε,</l>
<l n="125">λίγξε βιός, νευρὴ δὲ μέγʼ ἴαχεν, ἆλτο δʼ ὀϊστὸς</l>
<l>ὀξυβελὴς καθʼ ὅμιλον ἐπιπτέσθαι μενεαίνων.</l>
<milestone ed="p" n="127" unit="card"/>
<l>
<milestone ed="P" unit="para"/>οὐδὲ σέθεν Μενέλαε θεοὶ μάκαρες λελάθοντο</l>
<l>ἀθάνατοι, πρώτη δὲ Διὸς θυγάτηρ ἀγελείη,</l>
<l>ἥ τοι πρόσθε στᾶσα βέλος ἐχεπευκὲς ἄμυνεν.</l>
<l n="130">ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ</l>
<l>παιδὸς ἐέργῃ μυῖαν ὅθʼ ἡδέϊ λέξεται ὕπνῳ,</l>
<l>αὐτὴ δʼ αὖτʼ ἴθυνεν ὅθι ζωστῆρος ὀχῆες</l>
<l>χρύσειοι σύνεχον καὶ διπλόος ἤντετο θώρηξ.</l>
<l>ἐν δʼ ἔπεσε ζωστῆρι ἀρηρότι πικρὸς ὀϊστός·</l>
<l n="135">διὰ μὲν ἂρ ζωστῆρος ἐλήλατο δαιδαλέοιο,</l>
<l>καὶ διὰ θώρηκος πολυδαιδάλου ἠρήρειστο</l>
<l>μίτρης θʼ, ἣν ἐφόρει ἔρυμα χροὸς ἕρκος ἀκόντων,</l>
<l>ἥ οἱ πλεῖστον ἔρυτο· διὰ πρὸ δὲ εἴσατο καὶ τῆς.</l>
<l>ἀκρότατον δʼ ἄρʼ ὀϊστὸς ἐπέγραψε χρόα φωτός·</l>
<l n="140">αὐτίκα δʼ ἔρρεεν αἷμα κελαινεφὲς ἐξ ὠτειλῆς.</l>
</q>
<l>
<milestone ed="P" unit="para"/>ὡς δʼ ὅτε τίς τʼ ἐλέφαντα γυνὴ φοίνικι μιήνῃ</l>
<l>Μῃονὶς ἠὲ Κάειρα παρήϊον ἔμμεναι ἵππων·</l>
<l>κεῖται δʼ ἐν θαλάμῳ, πολέες τέ μιν ἠρήσαντο</l>
<l>ἱππῆες φορέειν· βασιλῆϊ δὲ κεῖται ἄγαλμα,</l>
<l n="145">ἀμφότερον κόσμός θʼ ἵππῳ ἐλατῆρί τε κῦδος·</l>
<l>τοῖοί τοι Μενέλαε μιάνθην αἵματι μηροὶ</l>
<l>εὐφυέες κνῆμαί τε ἰδὲ σφυρὰ κάλʼ ὑπένερθε.</l>
<l>
<milestone ed="P" unit="para"/>ῥίγησεν δʼ ἄρʼ ἔπειτα ἄναξ ἀνδρῶν Ἀγαμέμνων</l>
<l>ὡς εἶδεν μέλαν αἷμα καταρρέον ἐξ ὠτειλῆς·</l>
<l n="150">ῥίγησεν δὲ καὶ αὐτὸς ἀρηΐφιλος Μενέλαος.</l>
<l>ὡς δὲ ἴδεν νεῦρόν τε καὶ ὄγκους ἐκτὸς ἐόντας</l>
<l>ἄψορρόν οἱ θυμὸς ἐνὶ στήθεσσιν ἀγέρθη.</l>
<l>τοῖς δὲ βαρὺ στενάχων μετέφη κρείων Ἀγαμέμνων</l>
<l>χειρὸς ἔχων Μενέλαον, ἐπεστενάχοντο δʼ ἑταῖροι·</l>
<q direct="unspecified">
<l n="155">φίλε κασίγνητε θάνατόν νύ τοι ὅρκιʼ ἔταμνον</l>
<l>οἶον προστήσας πρὸ Ἀχαιῶν Τρωσὶ μάχεσθαι,</l>
<l>ὥς σʼ ἔβαλον Τρῶες, κατὰ δʼ ὅρκια πιστὰ πάτησαν.</l>
<l>οὐ μέν πως ἅλιον πέλει ὅρκιον αἷμά τε ἀρνῶν</l>
<l>σπονδαί τʼ ἄκρητοι καὶ δεξιαὶ ᾗς ἐπέπιθμεν.</l>
<l n="160">εἴ περ γάρ τε καὶ αὐτίκʼ Ὀλύμπιος οὐκ ἐτέλεσσεν,</l>
<l>ἔκ τε καὶ ὀψὲ τελεῖ, σύν τε μεγάλῳ ἀπέτισαν</l>
<l>σὺν σφῇσιν κεφαλῇσι γυναιξί τε καὶ τεκέεσσιν.</l>
<l>εὖ γὰρ ἐγὼ τόδε οἶδα κατὰ φρένα καὶ κατὰ θυμόν·</l>
<l>ἔσσεται ἦμαρ ὅτʼ ἄν ποτʼ ὀλώλῃ Ἴλιος ἱρὴ</l>
<l n="165">καὶ Πρίαμος καὶ λαὸς ἐϋμμελίω Πριάμοιο,</l>
<l>Ζεὺς δέ σφι Κρονίδης ὑψίζυγος αἰθέρι ναίων</l>
<l>αὐτὸς ἐπισσείῃσιν ἐρεμνὴν αἰγίδα πᾶσι</l>
<l>τῆσδʼ ἀπάτης κοτέων· τὰ μὲν ἔσσεται οὐκ ἀτέλεστα·</l>
<l>ἀλλά μοι αἰνὸν ἄχος σέθεν ἔσσεται ὦ Μενέλαε</l>
<l n="170">αἴ κε θάνῃς καὶ πότμον ἀναπλήσῃς βιότοιο.</l>
<l>καί κεν ἐλέγχιστος πολυδίψιον Ἄργος ἱκοίμην·</l>
<l>αὐτίκα γὰρ μνήσονται Ἀχαιοὶ πατρίδος αἴης·</l>
<l>κὰδ δέ κεν εὐχωλὴν Πριάμῳ καὶ Τρωσὶ λίποιμεν</l>
<l>Ἀργείην Ἑλένην· σέο δʼ ὀστέα πύσει ἄρουρα</l>
<l n="175">κειμένου ἐν Τροίῃ ἀτελευτήτῳ ἐπὶ ἔργῳ.</l>
<l>καί κέ τις ὧδʼ ἐρέει Τρώων ὑπερηνορεόντων</l>
<l>τύμβῳ ἐπιθρῴσκων Μενελάου κυδαλίμοιο·</l>
<l>αἴθʼ οὕτως ἐπὶ πᾶσι χόλον τελέσειʼ Ἀγαμέμνων,</l>
<l>ὡς καὶ νῦν ἅλιον στρατὸν ἤγαγεν ἐνθάδʼ Ἀχαιῶν,</l>
<l n="180">καὶ δὴ ἔβη οἶκον δὲ φίλην ἐς πατρίδα γαῖαν</l>
<l>σὺν κεινῇσιν νηυσὶ λιπὼν ἀγαθὸν Μενέλαον.</l>
<l>ὥς ποτέ τις ἐρέει· τότε μοι χάνοι εὐρεῖα χθών.</l>
</q>
<milestone ed="p" n="183" unit="card"/>
<l>
<milestone ed="P" unit="para"/>τὸν δʼ ἐπιθαρσύνων προσέφη ξανθὸς Μενέλαος·</l>
<q direct="unspecified">
<l>θάρσει, μηδέ τί πω δειδίσσεο λαὸν Ἀχαιῶν·</l>
<l n="185">οὐκ ἐν καιρίῳ ὀξὺ πάγη βέλος, ἀλλὰ πάροιθεν</l>
<l>εἰρύσατο ζωστήρ τε παναίολος ἠδʼ ὑπένερθε</l>
<l>ζῶμά τε καὶ μίτρη, τὴν χαλκῆες κάμον ἄνδρες.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη κρείων Ἀγαμέμνων·</l>
<q direct="unspecified">
<l>αἲ γὰρ δὴ οὕτως εἴη φίλος ὦ Μενέλαε·</l>
<l n="190">ἕλκος δʼ ἰητὴρ ἐπιμάσσεται ἠδʼ ἐπιθήσει</l>
<l>φάρμαχʼ ἅ κεν παύσῃσι μελαινάων ὀδυνάων.</l>
<l>
<milestone ed="P" unit="para"/>ἦ καὶ Ταλθύβιον θεῖον κήρυκα προσηύδα·</l>
<q direct="unspecified">
<l>Ταλθύβιʼ ὅττι τάχιστα Μαχάονα δεῦρο κάλεσσον</l>
<l>φῶτʼ Ἀσκληπιοῦ υἱὸν ἀμύμονος ἰητῆρος,</l>
<l n="195">ὄφρα ἴδῃ Μενέλαον ἀρήϊον Ἀτρέος υἱόν,</l>
<l>ὅν τις ὀϊστεύσας ἔβαλεν τόξων ἐῢ εἰδὼς</l>
<l>Τρώων ἢ Λυκίων, τῷ μὲν κλέος, ἄμμι δὲ πένθος.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἄρα οἱ κῆρυξ ἀπίθησεν ἀκούσας,</l>
<l>βῆ δʼ ἰέναι κατὰ λαὸν Ἀχαιῶν χαλκοχιτώνων</l>
<l n="200">παπταίνων ἥρωα Μαχάονα· τὸν δὲ νόησεν</l>
<l>ἑσταότʼ· ἀμφὶ δέ μιν κρατεραὶ στίχες ἀσπιστάων</l>
<l>λαῶν, οἵ οἱ ἕποντο Τρίκης ἐξ ἱπποβότοιο.</l>
<l>ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>ὄρσʼ Ἀσκληπιάδη, καλέει κρείων Ἀγαμέμνων,</l>
<l n="205">ὄφρα ἴδῃς Μενέλαον ἀρήϊον ἀρχὸν Ἀχαιῶν,</l>
<l>ὅν τις ὀϊστεύσας ἔβαλεν τόξων ἐῢ εἰδὼς</l>
<l>Τρώων ἢ Λυκίων, τῷ μὲν κλέος, ἄμμι δὲ πένθος.</l>
</q>
<l>
<milestone ed="P" unit="para"/>ὣς φάτο, τῷ δʼ ἄρα θυμὸν ἐνὶ στήθεσσιν ὄρινε·</l>
<l>βὰν δʼ ἰέναι καθʼ ὅμιλον ἀνὰ στρατὸν εὐρὺν Ἀχαιῶν.</l>
<l n="210">ἀλλʼ ὅτε δή ῥʼ ἵκανον ὅθι ξανθὸς Μενέλαος</l>
<l>βλήμενος ἦν, περὶ δʼ αὐτὸν ἀγηγέραθʼ ὅσσοι ἄριστοι</l>
<l>κυκλόσʼ, ὃ δʼ ἐν μέσσοισι παρίστατο ἰσόθεος φώς,</l>
<l>αὐτίκα δʼ ἐκ ζωστῆρος ἀρηρότος ἕλκεν ὀϊστόν·</l>
<l>τοῦ δʼ ἐξελκομένοιο πάλιν ἄγεν ὀξέες ὄγκοι.</l>
<l n="215">λῦσε δέ οἱ ζωστῆρα παναίολον ἠδʼ ὑπένερθε</l>
<l>ζῶμά τε καὶ μίτρην, τὴν χαλκῆες κάμον ἄνδρες.</l>
<l>αὐτὰρ ἐπεὶ ἴδεν ἕλκος ὅθʼ ἔμπεσε πικρὸς ὀϊστός,</l>
<l>αἷμʼ ἐκμυζήσας ἐπʼ ἄρʼ ἤπια φάρμακα εἰδὼς</l>
<l>πάσσε, τά οἵ ποτε πατρὶ φίλα φρονέων πόρε Χείρων.</l>
<l n="220">
<milestone ed="P" unit="para"/>ὄφρα τοὶ ἀμφεπένοντο βοὴν ἀγαθὸν Μενέλαον,</l>
<l>τόφρα δʼ ἐπὶ Τρώων στίχες ἤλυθον ἀσπιστάων·</l>
<l>οἳ δʼ αὖτις κατὰ τεύχεʼ ἔδυν, μνήσαντο δὲ χάρμης.</l>
<milestone ed="p" n="223" unit="card"/>
<l>
<milestone ed="P" unit="para"/>ἔνθʼ οὐκ ἂν βρίζοντα ἴδοις Ἀγαμέμνονα δῖον</l>
<l>οὐδὲ καταπτώσσοντʼ οὐδʼ οὐκ ἐθέλοντα μάχεσθαι,</l>
<l n="225">ἀλλὰ μάλα σπεύδοντα μάχην ἐς κυδιάνειραν.</l>
<l>ἵππους μὲν γὰρ ἔασε καὶ ἅρματα ποικίλα χαλκῷ·</l>
<l>καὶ τοὺς μὲν θεράπων ἀπάνευθʼ ἔχε φυσιόωντας</l>
<l>Εὐρυμέδων υἱὸς Πτολεμαίου Πειραΐδαο·</l>
<l>τῷ μάλα πόλλʼ ἐπέτελλε παρισχέμεν ὁππότε κέν μιν</l>
<l n="230">γυῖα λάβῃ κάματος πολέας διὰ κοιρανέοντα·</l>
<l>αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν·</l>
<l>καί ῥʼ οὓς μὲν σπεύδοντας ἴδοι Δαναῶν ταχυπώλων,</l>
<l>τοὺς μάλα θαρσύνεσκε παριστάμενος ἐπέεσσιν·</l>
<l>Ἀργεῖοι μή πώ τι μεθίετε θούριδος ἀλκῆς·</l>
<l n="235">οὐ γὰρ ἐπὶ ψευδέσσι πατὴρ Ζεὺς ἔσσετʼ ἀρωγός,</l>
<l>ἀλλʼ οἵ περ πρότεροι ὑπὲρ ὅρκια δηλήσαντο</l>
<l>τῶν ἤτοι αὐτῶν τέρενα χρόα γῦπες ἔδονται,</l>
<l>ἡμεῖς αὖτʼ ἀλόχους τε φίλας καὶ νήπια τέκνα</l>
<l>ἄξομεν ἐν νήεσσιν, ἐπὴν πτολίεθρον ἕλωμεν.</l>
<l n="240">
<milestone ed="P" unit="para"/>οὕς τινας αὖ μεθιέντας ἴδοι στυγεροῦ πολέμοιο,</l>
<l>τοὺς μάλα νεικείεσκε χολωτοῖσιν ἐπέεσσιν·</l>
<l>
<milestone ed="P" unit="para"/>Ἀργεῖοι ἰόμωροι ἐλεγχέες οὔ νυ σέβεσθε;</l>
<l>τίφθʼ οὕτως ἔστητε τεθηπότες ἠΰτε νεβροί,</l>
<l>αἵ τʼ ἐπεὶ οὖν ἔκαμον πολέος πεδίοιο θέουσαι</l>
<l n="245">ἑστᾶσʼ, οὐδʼ ἄρα τίς σφι μετὰ φρεσὶ γίγνεται ἀλκή·</l>
<l>ὣς ὑμεῖς ἔστητε τεθηπότες οὐδὲ μάχεσθε.</l>
<l>ἦ μένετε Τρῶας σχεδὸν ἐλθέμεν ἔνθά τε νῆες</l>
<l>εἰρύατʼ εὔπρυμνοι πολιῆς ἐπὶ θινὶ θαλάσσης,</l>
<l>ὄφρα ἴδητʼ αἴ κʼ ὔμμιν ὑπέρσχῃ χεῖρα Κρονίων;</l>
</q>
<l n="250">
<milestone ed="P" unit="para"/>ὣς ὅ γε κοιρανέων ἐπεπωλεῖτο στίχας ἀνδρῶν·</l>
<l>ἦλθε δʼ ἐπὶ Κρήτεσσι κιὼν ἀνὰ οὐλαμὸν ἀνδρῶν.</l>
<l>οἳ δʼ ἀμφʼ Ἰδομενῆα δαΐφρονα θωρήσσοντο·</l>
<l>Ἰδομενεὺς μὲν ἐνὶ προμάχοις συῒ εἴκελος ἀλκήν,</l>
<l>Μηριόνης δʼ ἄρα οἱ πυμάτας ὄτρυνε φάλαγγας.</l>
<l n="255">τοὺς δὲ ἰδὼν γήθησεν ἄναξ ἀνδρῶν Ἀγαμέμνων,</l>
<l>αὐτίκα δʼ Ἰδομενῆα προσηύδα μειλιχίοισιν·</l>
<q direct="unspecified">
<l>Ἰδομενεῦ περὶ μέν σε τίω Δαναῶν ταχυπώλων</l>
<l>ἠμὲν ἐνὶ πτολέμῳ ἠδʼ ἀλλοίῳ ἐπὶ ἔργῳ</l>
<l>ἠδʼ ἐν δαίθʼ, ὅτε πέρ τε γερούσιον αἴθοπα οἶνον</l>
<l n="260">Ἀργείων οἳ ἄριστοι ἐνὶ κρητῆρι κέρωνται.</l>
<l>εἴ περ γάρ τʼ ἄλλοι γε κάρη κομόωντες Ἀχαιοὶ</l>
<l>δαιτρὸν πίνωσιν, σὸν δὲ πλεῖον δέπας αἰεὶ</l>
<l>ἕστηχʼ, ὥς περ ἐμοί, πιέειν ὅτε θυμὸς ἀνώγοι.</l>
<l>ἀλλʼ ὄρσευ πόλεμον δʼ οἷος πάρος εὔχεαι εἶναι.</l>
<milestone ed="p" n="265" unit="card"/>
<l n="265">
<milestone ed="P" unit="para"/>τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα·</l>
<l>Ἀτρεΐδη μάλα μέν τοι ἐγὼν ἐρίηρος ἑταῖρος</l>
<l>ἔσσομαι, ὡς τὸ πρῶτον ὑπέστην καὶ κατένευσα·</l>
<l>ἀλλʼ ἄλλους ὄτρυνε κάρη κομόωντας Ἀχαιοὺς</l>
<l>ὄφρα τάχιστα μαχώμεθʼ, ἐπεὶ σύν γʼ ὅρκιʼ ἔχευαν</l>
<l n="270">Τρῶες· τοῖσιν δʼ αὖ θάνατος καὶ κήδεʼ ὀπίσσω</l>
<l>ἔσσετʼ ἐπεὶ πρότεροι ὑπὲρ ὅρκια δηλήσαντο.</l>
</q>
<l>
<milestone ed="P" unit="para"/>ὣς ἔφατʼ, Ἀτρεΐδης δὲ παρῴχετο γηθόσυνος κῆρ·</l>
<l>ἦλθε δʼ ἐπʼ Αἰάντεσσι κιὼν ἀνὰ οὐλαμὸν ἀνδρῶν·</l>
<l>τὼ δὲ κορυσσέσθην, ἅμα δὲ νέφος εἵπετο πεζῶν.</l>
<l n="275">ὡς δʼ ὅτʼ ἀπὸ σκοπιῆς εἶδεν νέφος αἰπόλος ἀνὴρ</l>
<l>ἐρχόμενον κατὰ πόντον ὑπὸ Ζεφύροιο ἰωῆς·</l>
<l>τῷ δέ τʼ ἄνευθεν ἐόντι μελάντερον ἠΰτε πίσσα</l>
<l>φαίνετʼ ἰὸν κατὰ πόντον, ἄγει δέ τε λαίλαπα πολλήν,</l>
<l>ῥίγησέν τε ἰδών, ὑπό τε σπέος ἤλασε μῆλα·</l>
<l n="280">τοῖαι ἅμʼ Αἰάντεσσι διοτρεφέων αἰζηῶν</l>
<l>δήϊον ἐς πόλεμον πυκιναὶ κίνυντο φάλαγγες</l>
<l>κυάνεαι, σάκεσίν τε καὶ ἔγχεσι πεφρικυῖαι.</l>
<l>καὶ τοὺς μὲν γήθησεν ἰδὼν κρείων Ἀγαμέμνων,</l>
<l>καί σφεας φωνήσας ἔπεα πτερόεντα προσηύδα·</l>
<q direct="unspecified">
<l n="285">Αἴαντʼ Ἀργείων ἡγήτορε χαλκοχιτώνων,</l>
<l>σφῶϊ μέν· οὐ γὰρ ἔοικʼ ὀτρυνέμεν· οὔ τι κελεύω·</l>
<l>αὐτὼ γὰρ μάλα λαὸν ἀνώγετον ἶφι μάχεσθαι.</l>
<l>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</l>
<l>τοῖος πᾶσιν θυμὸς ἐνὶ στήθεσσι γένοιτο·</l>
<l n="290">τώ κε τάχʼ ἠμύσειε πόλις Πριάμοιο ἄνακτος</l>
<l>χερσὶν ὑφʼ ἡμετέρῃσιν ἁλοῦσά τε περθομένη τε.</l>
</q>
<l>
<milestone ed="P" unit="para"/>ὣς εἰπὼν τοὺς μὲν λίπεν αὐτοῦ, βῆ δὲ μετʼ ἄλλους·</l>
<l>ἔνθʼ ὅ γε Νέστορʼ ἔτετμε λιγὺν Πυλίων ἀγορητὴν</l>
<l>οὓς ἑτάρους στέλλοντα καὶ ὀτρύνοντα μάχεσθαι</l>
<l n="295">ἀμφὶ μέγαν Πελάγοντα Ἀλάστορά τε Χρομίον τε</l>
<l>Αἵμονά τε κρείοντα Βίαντά τε ποιμένα λαῶν·</l>
<l>ἱππῆας μὲν πρῶτα σὺν ἵπποισιν καὶ ὄχεσφι,</l>
<l>πεζοὺς δʼ ἐξόπιθε στῆσεν πολέας τε καὶ ἐσθλοὺς</l>
<l>ἕρκος ἔμεν πολέμοιο· κακοὺς δʼ ἐς μέσσον ἔλασσεν,</l>
<l n="300">ὄφρα καὶ οὐκ ἐθέλων τις ἀναγκαίῃ πολεμίζοι.</l>
<l>ἱππεῦσιν μὲν πρῶτʼ ἐπετέλλετο· τοὺς γὰρ ἀνώγει</l>
<l>σφοὺς ἵππους ἐχέμεν μηδὲ κλονέεσθαι ὁμίλῳ·</l>
<l>μηδέ τις ἱπποσύνῃ τε καὶ ἠνορέηφι πεποιθὼς</l>
<l>οἶος πρόσθʼ ἄλλων μεμάτω Τρώεσσι μάχεσθαι,</l>
<l n="305">μηδʼ ἀναχωρείτω· ἀλαπαδνότεροι γὰρ ἔσεσθε.</l>
<l>ὃς δέ κʼ ἀνὴρ ἀπὸ ὧν ὀχέων ἕτερʼ ἅρμαθʼ ἵκηται</l>
<l>ἔγχει ὀρεξάσθω, ἐπεὶ ἦ πολὺ φέρτερον οὕτω.</l>
<l>ὧδε καὶ οἱ πρότεροι πόλεας καὶ τείχεʼ ἐπόρθεον</l>
<l>τόνδε νόον καὶ θυμὸν ἐνὶ στήθεσσιν ἔχοντες.</l>
<milestone ed="p" n="310" unit="card"/>
</q>
<l n="310">
<milestone ed="P" unit="para"/>ὣς ὃ γέρων ὄτρυνε πάλαι πολέμων ἐῢ εἰδώς·</l>
<l>καὶ τὸν μὲν γήθησεν ἰδὼν κρείων Ἀγαμέμνων,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>ὦ γέρον εἴθʼ ὡς θυμὸς ἐνὶ στήθεσσι φίλοισιν</l>
<l>ὥς τοι γούναθʼ ἕποιτο, βίη δέ τοι ἔμπεδος εἴη·</l>
<l n="315">ἀλλά σε γῆρας τείρει ὁμοίϊον· ὡς ὄφελέν τις</l>
<l>ἀνδρῶν ἄλλος ἔχειν, σὺ δὲ κουροτέροισι μετεῖναι.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>Ἀτρεΐδη μάλα μέν τοι ἐγὼν ἐθέλοιμι καὶ αὐτὸς</l>
<l>ὣς ἔμεν ὡς ὅτε δῖον Ἐρευθαλίωνα κατέκταν.</l>
<l n="320">ἀλλʼ οὔ πως ἅμα πάντα θεοὶ δόσαν ἀνθρώποισιν·</l>
<l>εἰ τότε κοῦρος ἔα νῦν αὖτέ με γῆρας ὀπάζει.</l>
<l>ἀλλὰ καὶ ὧς ἱππεῦσι μετέσσομαι ἠδὲ κελεύσω</l>
<l>βουλῇ καὶ μύθοισι· τὸ γὰρ γέρας ἐστὶ γερόντων.</l>
<l>αἰχμὰς δʼ αἰχμάσσουσι νεώτεροι, οἵ περ ἐμεῖο</l>
<l n="325">ὁπλότεροι γεγάασι πεποίθασίν τε βίηφιν.</l>
</q>
<l>
<milestone ed="P" unit="para"/>ὣς ἔφατʼ, Ἀτρεΐδης δὲ παρῴχετο γηθόσυνος κῆρ.</l>
<l>εὗρʼ υἱὸν Πετεῶο Μενεσθῆα πλήξιππον</l>
<l>ἑσταότʼ· ἀμφὶ δʼ Ἀθηναῖοι μήστωρες ἀϋτῆς·</l>
<l>αὐτὰρ ὃ πλησίον ἑστήκει πολύμητις Ὀδυσσεύς,</l>
<l n="330">πὰρ δὲ Κεφαλλήνων ἀμφὶ στίχες οὐκ ἀλαπαδναὶ</l>
<l>ἕστασαν· οὐ γάρ πώ σφιν ἀκούετο λαὸς ἀϋτῆς,</l>
<l>ἀλλὰ νέον συνορινόμεναι κίνυντο φάλαγγες</l>
<l>Τρώων ἱπποδάμων καὶ Ἀχαιῶν· οἳ δὲ μένοντες</l>
<l>ἕστασαν ὁππότε πύργος Ἀχαιῶν ἄλλος ἐπελθὼν</l>
<l n="335">Τρώων ὁρμήσειε καὶ ἄρξειαν πολέμοιο.</l>
<l>τοὺς δὲ ἰδὼν νείκεσσεν ἄναξ ἀνδρῶν Ἀγαμέμνων,</l>
<l>καί σφεας φωνήσας ἔπεα πτερόεντα προσηύδα·</l>
<q direct="unspecified">
<l>ὦ υἱὲ Πετεῶο διοτρεφέος βασιλῆος,</l>
<l>καὶ σὺ κακοῖσι δόλοισι κεκασμένε κερδαλεόφρον</l>
<l n="340">τίπτε καταπτώσσοντες ἀφέστατε, μίμνετε δʼ ἄλλους;</l>
<l>σφῶϊν μέν τʼ ἐπέοικε μετὰ πρώτοισιν ἐόντας</l>
<l>ἑστάμεν ἠδὲ μάχης καυστείρης ἀντιβολῆσαι·</l>
<l>πρώτω γὰρ καὶ δαιτὸς ἀκουάζεσθον ἐμεῖο,</l>
<l>ὁππότε δαῖτα γέρουσιν ἐφοπλίζωμεν Ἀχαιοί.</l>
<l n="345">ἔνθα φίλʼ ὀπταλέα κρέα ἔδμεναι ἠδὲ κύπελλα</l>
<l>οἴνου πινέμεναι μελιηδέος ὄφρʼ ἐθέλητον·</l>
<l>νῦν δὲ φίλως χʼ ὁρόῳτε καὶ εἰ δέκα πύργοι Ἀχαιῶν</l>
<l>ὑμείων προπάροιθε μαχοίατο νηλέϊ χαλκῷ.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<milestone ed="p" n="350" unit="card"/>
<l n="350">Ἀτρεΐδη ποῖόν σε ἔπος φύγεν ἕρκος ὀδόντων;</l>
<l>πῶς δὴ φῂς πολέμοιο μεθιέμεν ὁππότʼ Ἀχαιοὶ</l>
<l>Τρωσὶν ἐφʼ ἱπποδάμοισιν ἐγείρομεν ὀξὺν Ἄρηα;</l>
<l>ὄψεαι αἴ κʼ ἐθέλῃσθα καὶ αἴ κέν τοι τὰ μεμήλῃ</l>
<l>Τηλεμάχοιο φίλον πατέρα προμάχοισι μιγέντα</l>
<l n="355">Τρώων ἱπποδάμων· σὺ δὲ ταῦτʼ ἀνεμώλια βάζεις.</l>
<l>
<milestone ed="P" unit="para"/>τὸν δʼ ἐπιμειδήσας προσέφη κρείων Ἀγαμέμνων</l>
<l>ὡς γνῶ χωομένοιο· πάλιν δʼ ὅ γε λάζετο μῦθον·</l>
<l>διογενὲς Λαερτιάδη πολυμήχανʼ Ὀδυσσεῦ</l>
<l>οὔτέ σε νεικείω περιώσιον οὔτε κελεύω·</l>
<l n="360">οἶδα γὰρ ὥς τοι θυμὸς ἐνὶ στήθεσσι φίλοισιν</l>
<l>ἤπια δήνεα οἶδε· τὰ γὰρ φρονέεις ἅ τʼ ἐγώ περ.</l>
<l>ἀλλʼ ἴθι ταῦτα δʼ ὄπισθεν ἀρεσσόμεθʼ εἴ τι κακὸν νῦν</l>
<l>εἴρηται, τὰ δὲ πάντα θεοὶ μεταμώνια θεῖεν.</l>
</q>
<l>
<milestone ed="P" unit="para"/>ὣς εἰπὼν τοὺς μὲν λίπεν αὐτοῦ, βῆ δὲ μετʼ ἄλλους.</l>
<l n="365">εὗρε δὲ Τυδέος υἱὸν ὑπέρθυμον Διομήδεα</l>
<l>ἑσταότʼ ἔν θʼ ἵπποισι καὶ ἅρμασι κολλητοῖσι·</l>
<l>πὰρ δέ οἱ ἑστήκει Σθένελος Καπανήϊος υἱός.</l>
<l>καὶ τὸν μὲν νείκεσσεν ἰδὼν κρείων Ἀγαμέμνων,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l n="370">ὤ μοι Τυδέος υἱὲ δαΐφρονος ἱπποδάμοιο</l>
<l>τί πτώσσεις, τί δʼ ὀπιπεύεις πολέμοιο γεφύρας;</l>
<l>οὐ μὲν Τυδέϊ γʼ ὧδε φίλον πτωσκαζέμεν ἦεν,</l>
<l>ἀλλὰ πολὺ πρὸ φίλων ἑτάρων δηΐοισι μάχεσθαι,</l>
<l>ὡς φάσαν οἵ μιν ἴδοντο πονεύμενον· οὐ γὰρ ἔγωγε</l>
<l n="375">ἤντησʼ οὐδὲ ἴδον· περὶ δʼ ἄλλων φασὶ γενέσθαι.</l>
<l>ἤτοι μὲν γὰρ ἄτερ πολέμου εἰσῆλθε Μυκήνας</l>
<l>ξεῖνος ἅμʼ ἀντιθέῳ Πολυνείκεϊ λαὸν ἀγείρων·</l>
<l>οἳ δὲ τότʼ ἐστρατόωνθʼ ἱερὰ πρὸς τείχεα Θήβης,</l>
<l>καί ῥα μάλα λίσσοντο δόμεν κλειτοὺς ἐπικούρους·</l>
<l n="380">οἳ δʼ ἔθελον δόμεναι καὶ ἐπῄνεον ὡς ἐκέλευον·</l>
<l>ἀλλὰ Ζεὺς ἔτρεψε παραίσια σήματα φαίνων.</l>
<l>οἳ δʼ ἐπεὶ οὖν ᾤχοντο ἰδὲ πρὸ ὁδοῦ ἐγένοντο,</l>
<l>Ἀσωπὸν δʼ ἵκοντο βαθύσχοινον λεχεποίην,</l>
<l>ἔνθʼ αὖτʼ ἀγγελίην ἐπὶ Τυδῆ στεῖλαν Ἀχαιοί.</l>
<l n="385">αὐτὰρ ὃ βῆ, πολέας δὲ κιχήσατο Καδμεΐωνας</l>
<l>δαινυμένους κατὰ δῶμα βίης Ἐτεοκληείης.</l>
<l>ἔνθʼ οὐδὲ ξεῖνός περ ἐὼν ἱππηλάτα Τυδεὺς</l>
<l>τάρβει, μοῦνος ἐὼν πολέσιν μετὰ Καδμείοισιν,</l>
<l>ἀλλʼ ὅ γʼ ἀεθλεύειν προκαλίζετο, πάντα δʼ ἐνίκα</l>
<l n="390">ῥηϊδίως· τοίη οἱ ἐπίρροθος ἦεν Ἀθήνη.</l>
<l>οἳ δὲ χολωσάμενοι Καδμεῖοι κέντορες ἵππων</l>
<l>ἂψ ἄρʼ ἀνερχομένῳ πυκινὸν λόχον εἷσαν ἄγοντες</l>
<l>κούρους πεντήκοντα· δύω δʼ ἡγήτορες ἦσαν,</l>
<l>Μαίων Αἱμονίδης ἐπιείκελος ἀθανάτοισιν,</l>
<l n="395">υἱός τʼ Αὐτοφόνοιο μενεπτόλεμος Πολυφόντης.</l>
<l>Τυδεὺς μὲν καὶ τοῖσιν ἀεικέα πότμον ἐφῆκε·</l>
<l>πάντας ἔπεφνʼ, ἕνα δʼ οἶον ἵει οἶκον δὲ νέεσθαι·</l>
<l>Μαίονʼ ἄρα προέηκε θεῶν τεράεσσι πιθήσας.</l>
<l>τοῖος ἔην Τυδεὺς Αἰτώλιος· ἀλλὰ τὸν υἱὸν</l>
<l n="400">γείνατο εἷο χέρεια μάχῃ, ἀγορῇ δέ τʼ ἀμείνω.</l>
<milestone ed="p" n="401" unit="card"/>
</q>
<l>
<milestone ed="P" unit="para"/>ὣς φάτο, τὸν δʼ οὔ τι προσέφη κρατερὸς Διομήδης</l>
<l>αἰδεσθεὶς βασιλῆος ἐνιπὴν αἰδοίοιο·</l>
<l>τὸν δʼ υἱὸς Καπανῆος ἀμείψατο κυδαλίμοιο·</l>
<l>Ἀτρεΐδη μὴ ψεύδεʼ ἐπιστάμενος σάφα εἰπεῖν·</l>
<l n="405">ἡμεῖς τοι πατέρων μέγʼ ἀμείνονες εὐχόμεθʼ εἶναι·</l>
<l>ἡμεῖς καὶ Θήβης ἕδος εἵλομεν ἑπταπύλοιο</l>
<l>παυρότερον λαὸν ἀγαγόνθʼ ὑπὸ τεῖχος ἄρειον,</l>
<l>πειθόμενοι τεράεσσι θεῶν καὶ Ζηνὸς ἀρωγῇ·</l>
<l>κεῖνοι δὲ σφετέρῃσιν ἀτασθαλίῃσιν ὄλοντο·</l>
<l n="410">τὼ μή μοι πατέρας ποθʼ ὁμοίῃ ἔνθεο τιμῇ.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη κρατερὸς Διομήδης·</l>
<q direct="unspecified">
<l>τέττα, σιωπῇ ἧσο, ἐμῷ δʼ ἐπιπείθεο μύθῳ·</l>
<l>οὐ γὰρ ἐγὼ νεμεσῶ Ἀγαμέμνονι ποιμένι λαῶν</l>
<l>ὀτρύνοντι μάχεσθαι ἐϋκνήμιδας Ἀχαιούς·</l>
<l n="415">τούτῳ μὲν γὰρ κῦδος ἅμʼ ἕψεται εἴ κεν Ἀχαιοὶ</l>
<l>Τρῶας δῃώσωσιν ἕλωσί τε Ἴλιον ἱρήν,</l>
<l>τούτῳ δʼ αὖ μέγα πένθος Ἀχαιῶν δῃωθέντων.</l>
<l>ἀλλʼ ἄγε δὴ καὶ νῶϊ μεδώμεθα θούριδος ἀλκῆς.</l>
<l>
<milestone ed="P" unit="para"/>ἦ ῥα καὶ ἐξ ὀχέων σὺν τεύχεσιν ἆλτο χαμᾶζε·</l>
<l n="420">δεινὸν δʼ ἔβραχε χαλκὸς ἐπὶ στήθεσσιν ἄνακτος</l>
<l>ὀρνυμένου· ὑπό κεν ταλασίφρονά περ δέος εἷλεν.</l>
</q>
<l>
<milestone ed="P" unit="para"/>ὡς δʼ ὅτʼ ἐν αἰγιαλῷ πολυηχέϊ κῦμα θαλάσσης</l>
<l>ὄρνυτʼ ἐπασσύτερον Ζεφύρου ὕπο κινήσαντος·</l>
<l>πόντῳ μέν τε πρῶτα κορύσσεται, αὐτὰρ ἔπειτα</l>
<l n="425">χέρσῳ ῥηγνύμενον μεγάλα βρέμει, ἀμφὶ δέ τʼ ἄκρας</l>
<l>κυρτὸν ἐὸν κορυφοῦται, ἀποπτύει δʼ ἁλὸς ἄχνην·</l>
<l>ὣς τότʼ ἐπασσύτεραι Δαναῶν κίνυντο φάλαγγες</l>
<l>νωλεμέως πόλεμον δέ· κέλευε δὲ οἷσιν ἕκαστος</l>
<l>ἡγεμόνων· οἳ δʼ ἄλλοι ἀκὴν ἴσαν, οὐδέ κε φαίης</l>
<l n="430">τόσσον λαὸν ἕπεσθαι ἔχοντʼ ἐν στήθεσιν αὐδήν,</l>
<l>σιγῇ δειδιότες σημάντορας· ἀμφὶ δὲ πᾶσι</l>
<l>τεύχεα ποικίλʼ ἔλαμπε, τὰ εἱμένοι ἐστιχόωντο.</l>
<l>Τρῶες δʼ, ὥς τʼ ὄϊες πολυπάμονος ἀνδρὸς ἐν αὐλῇ</l>
<l>μυρίαι ἑστήκασιν ἀμελγόμεναι γάλα λευκὸν</l>
<l n="435">ἀζηχὲς μεμακυῖαι ἀκούουσαι ὄπα ἀρνῶν,</l>
<l>ὣς Τρώων ἀλαλητὸς ἀνὰ στρατὸν εὐρὺν ὀρώρει·</l>
<l>οὐ γὰρ πάντων ἦεν ὁμὸς θρόος οὐδʼ ἴα γῆρυς,</l>
<l>ἀλλὰ γλῶσσα μέμικτο, πολύκλητοι δʼ ἔσαν ἄνδρες.</l>
<l>ὄρσε δὲ τοὺς μὲν Ἄρης, τοὺς δὲ γλαυκῶπις Ἀθήνη</l>
<l n="440">Δεῖμός τʼ ἠδὲ Φόβος καὶ Ἔρις ἄμοτον μεμαυῖα,</l>
<l>Ἄρεος ἀνδροφόνοιο κασιγνήτη ἑτάρη τε,</l>
<l>ἥ τʼ ὀλίγη μὲν πρῶτα κορύσσεται, αὐτὰρ ἔπειτα</l>
<l>οὐρανῷ ἐστήριξε κάρη καὶ ἐπὶ χθονὶ βαίνει·</l>
<l>ἥ σφιν καὶ τότε νεῖκος ὁμοίϊον ἔμβαλε μέσσῳ</l>
<l n="445">ἐρχομένη καθʼ ὅμιλον ὀφέλλουσα στόνον ἀνδρῶν.</l>
<milestone ed="p" n="446" unit="card"/>
<l>
<milestone ed="P" unit="para"/>οἳ δʼ ὅτε δή ῥʼ ἐς χῶρον ἕνα ξυνιόντες ἵκοντο,</l>
<l>σύν ῥʼ ἔβαλον ῥινούς, σὺν δʼ ἔγχεα καὶ μένεʼ ἀνδρῶν</l>
<l>χαλκεοθωρήκων· ἀτὰρ ἀσπίδες ὀμφαλόεσσαι</l>
<l>ἔπληντʼ ἀλλήλῃσι, πολὺς δʼ ὀρυμαγδὸς ὀρώρει.</l>
<l n="450">ἔνθα δʼ ἅμʼ οἰμωγή τε καὶ εὐχωλὴ πέλεν ἀνδρῶν</l>
<l>ὀλλύντων τε καὶ ὀλλυμένων, ῥέε δʼ αἵματι γαῖα.</l>
<l>ὡς δʼ ὅτε χείμαρροι ποταμοὶ κατʼ ὄρεσφι ῥέοντες</l>
<l>ἐς μισγάγκειαν συμβάλλετον ὄβριμον ὕδωρ</l>
<l>κρουνῶν ἐκ μεγάλων κοίλης ἔντοσθε χαράδρης,</l>
<l n="455">τῶν δέ τε τηλόσε δοῦπον ἐν οὔρεσιν ἔκλυε ποιμήν·</l>
<l>ὣς τῶν μισγομένων γένετο ἰαχή τε πόνος τε.</l>
<l>
<milestone ed="P" unit="para"/>πρῶτος δʼ Ἀντίλοχος Τρώων ἕλεν ἄνδρα κορυστὴν</l>
<l>ἐσθλὸν ἐνὶ προμάχοισι Θαλυσιάδην Ἐχέπωλον·</l>
<l>τόν ῥʼ ἔβαλε πρῶτος κόρυθος φάλον ἱπποδασείης,</l>
<l n="460">ἐν δὲ μετώπῳ πῆξε, πέρησε δʼ ἄρʼ ὀστέον εἴσω</l>
<l>αἰχμὴ χαλκείη· τὸν δὲ σκότος ὄσσε κάλυψεν,</l>
<l>ἤριπε δʼ ὡς ὅτε πύργος ἐνὶ κρατερῇ ὑσμίνῃ.</l>
<l>τὸν δὲ πεσόντα ποδῶν ἔλαβε κρείων Ἐλεφήνωρ</l>
<l>Χαλκωδοντιάδης μεγαθύμων ἀρχὸς Ἀβάντων,</l>
<l n="465">ἕλκε δʼ ὑπʼ ἐκ βελέων, λελιημένος ὄφρα τάχιστα</l>
<l>τεύχεα συλήσειε· μίνυνθα δέ οἱ γένεθʼ ὁρμή.</l>
<l>νεκρὸν γὰρ ἐρύοντα ἰδὼν μεγάθυμος Ἀγήνωρ</l>
<l>πλευρά, τά οἱ κύψαντι παρʼ ἀσπίδος ἐξεφαάνθη,</l>
<l>οὔτησε ξυστῷ χαλκήρεϊ, λῦσε δὲ γυῖα.</l>
<l n="470">ὣς τὸν μὲν λίπε θυμός, ἐπʼ αὐτῷ δʼ ἔργον ἐτύχθη</l>
<l>ἀργαλέον Τρώων καὶ Ἀχαιῶν· οἳ δὲ λύκοι ὣς</l>
<l>ἀλλήλοις ἐπόρουσαν, ἀνὴρ δʼ ἄνδρʼ ἐδνοπάλιζεν.</l>
<l>
<milestone ed="P" unit="para"/>ἔνθʼ ἔβαλʼ Ἀνθεμίωνος υἱὸν Τελαμώνιος Αἴας</l>
<l>ἠΐθεον θαλερὸν Σιμοείσιον, ὅν ποτε μήτηρ</l>
<l n="475">Ἴδηθεν κατιοῦσα παρʼ ὄχθῃσιν Σιμόεντος</l>
<l>γείνατʼ, ἐπεί ῥα τοκεῦσιν ἅμʼ ἕσπετο μῆλα ἰδέσθαι·</l>
<l>τοὔνεκά μιν κάλεον Σιμοείσιον· οὐδὲ τοκεῦσι</l>
<l>θρέπτρα φίλοις ἀπέδωκε, μινυνθάδιος δέ οἱ αἰὼν</l>
<l>ἔπλεθʼ ὑπʼ Αἴαντος μεγαθύμου δουρὶ δαμέντι.</l>
<l n="480">πρῶτον γάρ μιν ἰόντα βάλε στῆθος παρὰ μαζὸν</l>
<l>δεξιόν· ἀντικρὺ δὲ διʼ ὤμου χάλκεον ἔγχος</l>
<l>ἦλθεν· ὁ δʼ ἐν κονίῃσι χαμαὶ πέσεν αἴγειρος ὣς</l>
<l>ἥ ῥά τʼ ἐν εἱαμενῇ ἕλεος μεγάλοιο πεφύκει</l>
<l>λείη, ἀτάρ τέ οἱ ὄζοι ἐπʼ ἀκροτάτῃ πεφύασι·</l>
<l n="485">τὴν μέν θʼ ἁρματοπηγὸς ἀνὴρ αἴθωνι σιδήρῳ</l>
<l>ἐξέταμʼ, ὄφρα ἴτυν κάμψῃ περικαλλέϊ δίφρῳ·</l>
<l>ἣ μέν τʼ ἀζομένη κεῖται ποταμοῖο παρʼ ὄχθας.</l>
<milestone ed="p" n="488" unit="card"/>
<l>τοῖον ἄρʼ Ἀνθεμίδην Σιμοείσιον ἐξενάριξεν</l>
<l>Αἴας διογενής· τοῦ δʼ Ἄντιφος αἰολοθώρηξ</l>
<l n="490">Πριαμίδης καθʼ ὅμιλον ἀκόντισεν ὀξέϊ δουρί.</l>
<l>τοῦ μὲν ἅμαρθʼ, ὃ δὲ Λεῦκον Ὀδυσσέος ἐσθλὸν ἑταῖρον</l>
<l>βεβλήκει βουβῶνα, νέκυν ἑτέρωσʼ ἐρύοντα·</l>
<l>ἤριπε δʼ ἀμφʼ αὐτῷ, νεκρὸς δέ οἱ ἔκπεσε χειρός.</l>
<l>τοῦ δʼ Ὀδυσεὺς μάλα θυμὸν ἀποκταμένοιο χολώθη,</l>
<l n="495">βῆ δὲ διὰ προμάχων κεκορυθμένος αἴθοπι χαλκῷ,</l>
<l>στῆ δὲ μάλʼ ἐγγὺς ἰὼν καὶ ἀκόντισε δουρὶ φαεινῷ</l>
<l>ἀμφὶ ἓ παπτήνας· ὑπὸ δὲ Τρῶες κεκάδοντο</l>
<l>ἀνδρὸς ἀκοντίσσαντος· ὃ δʼ οὐχ ἅλιον βέλος ἧκεν,</l>
<l>ἀλλʼ υἱὸν Πριάμοιο νόθον βάλε Δημοκόωντα</l>
<l n="500">ὅς οἱ Ἀβυδόθεν ἦλθε παρʼ ἵππων ὠκειάων.</l>
<l>τόν ῥʼ Ὀδυσεὺς ἑτάροιο χολωσάμενος βάλε δουρὶ</l>
<l>κόρσην· ἣ δʼ ἑτέροιο διὰ κροτάφοιο πέρησεν</l>
<l>αἰχμὴ χαλκείη· τὸν δὲ σκότος ὄσσε κάλυψε,</l>
<l>δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
<l n="505">χώρησαν δʼ ὑπό τε πρόμαχοι καὶ φαίδιμος Ἕκτωρ·</l>
<l>Ἀργεῖοι δὲ μέγα ἴαχον, ἐρύσαντο δὲ νεκρούς,</l>
<l>ἴθυσαν δὲ πολὺ προτέρω· νεμέσησε δʼ Ἀπόλλων</l>
<l>Περγάμου ἐκκατιδών, Τρώεσσι δὲ κέκλετʼ ἀΰσας·</l>
<l>ὄρνυσθʼ ἱππόδαμοι Τρῶες μηδʼ εἴκετε χάρμης</l>
<l n="510">Ἀργείοις, ἐπεὶ οὔ σφι λίθος χρὼς οὐδὲ σίδηρος</l>
<l>χαλκὸν ἀνασχέσθαι ταμεσίχροα βαλλομένοισιν·</l>
<l>οὐ μὰν οὐδʼ Ἀχιλεὺς Θέτιδος πάϊς ἠϋκόμοιο</l>
<l>μάρναται, ἀλλʼ ἐπὶ νηυσὶ χόλον θυμαλγέα πέσσει.</l>
</q>
<l>
<milestone ed="P" unit="para"/>ὣς φάτʼ ἀπὸ πτόλιος δεινὸς θεός· αὐτὰρ Ἀχαιοὺς</l>
<l n="515">ὦρσε Διὸς θυγάτηρ κυδίστη Τριτογένεια</l>
<l>ἐρχομένη καθʼ ὅμιλον, ὅθι μεθιέντας ἴδοιτο.</l>
<milestone ed="p" n="517" unit="card"/>
<l>
<milestone ed="P" unit="para"/>ἔνθʼ Ἀμαρυγκείδην Διώρεα μοῖρα πέδησε·</l>
<l>χερμαδίῳ γὰρ βλῆτο παρὰ σφυρὸν ὀκριόεντι</l>
<l>κνήμην δεξιτερήν· βάλε δὲ Θρῃκῶν ἀγὸς ἀνδρῶν</l>
<l n="520">Πείρως Ἰμβρασίδης ὃς ἄρʼ Αἰνόθεν εἰληλούθει.</l>
<l>ἀμφοτέρω δὲ τένοντε καὶ ὀστέα λᾶας ἀναιδὴς</l>
<l>ἄχρις ἀπηλοίησεν· ὃ δʼ ὕπτιος ἐν κονίῃσι</l>
<l>κάππεσεν ἄμφω χεῖρε φίλοις ἑτάροισι πετάσσας</l>
<l>θυμὸν ἀποπνείων· ὃ δʼ ἐπέδραμεν ὅς ῥʼ ἔβαλέν περ</l>
<l n="525">Πείροος, οὖτα δὲ δουρὶ παρʼ ὀμφαλόν· ἐκ δʼ ἄρα πᾶσαι</l>
<l>χύντο χαμαὶ χολάδες, τὸν δὲ σκότος ὄσσε κάλυψε.</l>
<l>
<milestone ed="P" unit="para"/>τὸν δὲ Θόας Αἰτωλὸς ἀπεσσύμενον βάλε δουρὶ</l>
<l>στέρνον ὑπὲρ μαζοῖο, πάγη δʼ ἐν πνεύμονι χαλκός·</l>
<l>ἀγχίμολον δέ οἱ ἦλθε Θόας, ἐκ δʼ ὄβριμον ἔγχος</l>
<l n="530">ἐσπάσατο στέρνοιο, ἐρύσσατο δὲ ξίφος ὀξύ,</l>
<l>τῷ ὅ γε γαστέρα τύψε μέσην, ἐκ δʼ αἴνυτο θυμόν.</l>
<l>τεύχεα δʼ οὐκ ἀπέδυσε· περίστησαν γὰρ ἑταῖροι</l>
<l>Θρήϊκες ἀκρόκομοι δολίχʼ ἔγχεα χερσὶν ἔχοντες,</l>
<l>οἵ ἑ μέγαν περ ἐόντα καὶ ἴφθιμον καὶ ἀγαυὸν</l>
<l n="535">ὦσαν ἀπὸ σφείων· ὃ δὲ χασσάμενος πελεμίχθη.</l>
<l>ὣς τώ γʼ ἐν κονίῃσι παρʼ ἀλλήλοισι τετάσθην,</l>
<l>ἤτοι ὃ μὲν Θρῃκῶν, ὃ δʼ Ἐπειῶν χαλκοχιτώνων</l>
<l>ἡγεμόνες· πολλοὶ δὲ περὶ κτείνοντο καὶ ἄλλοι.</l>
<l>
<milestone ed="P" unit="para"/>ἔνθά κεν οὐκέτι ἔργον ἀνὴρ ὀνόσαιτο μετελθών,</l>
<l n="540">ὅς τις ἔτʼ ἄβλητος καὶ ἀνούτατος ὀξέϊ χαλκῷ</l>
<l>δινεύοι κατὰ μέσσον, ἄγοι δέ ἑ Παλλὰς Ἀθήνη</l>
<l>χειρὸς ἑλοῦσʼ, αὐτὰρ βελέων ἀπερύκοι ἐρωήν·</l>
<l>πολλοὶ γὰρ Τρώων καὶ Ἀχαιῶν ἤματι κείνῳ</l>
<l>πρηνέες ἐν κονίῃσι παρʼ ἀλλήλοισι τέταντο.</l>
</div1>
<div1 type="Book" n="5">
<milestone ed="p" n="1" unit="card"/>
<l>
<milestone ed="P" unit="para"/>ἔνθʼ αὖ Τυδεΐδῃ Διομήδεϊ Παλλὰς Ἀθήνη</l>
<l>δῶκε μένος καὶ θάρσος, ἵνʼ ἔκδηλος μετὰ πᾶσιν</l>
<l>Ἀργείοισι γένοιτο ἰδὲ κλέος ἐσθλὸν ἄροιτο·</l>
<l>δαῖέ οἱ ἐκ κόρυθός τε καὶ ἀσπίδος ἀκάματον πῦρ</l>
<l n="5">ἀστέρʼ ὀπωρινῷ ἐναλίγκιον, ὅς τε μάλιστα</l>
<l>λαμπρὸν παμφαίνῃσι λελουμένος ὠκεανοῖο·</l>
<l>τοῖόν οἱ πῦρ δαῖεν ἀπὸ κρατός τε καὶ ὤμων,</l>
<l>ὦρσε δέ μιν κατὰ μέσσον ὅθι πλεῖστοι κλονέοντο.</l>
<l>
<milestone ed="P" unit="para"/>ἦν δέ τις ἐν Τρώεσσι Δάρης ἀφνειὸς ἀμύμων</l>
<l n="10">ἱρεὺς Ἡφαίστοιο· δύω δέ οἱ υἱέες ἤστην</l>
<l>Φηγεὺς Ἰδαῖός τε μάχης εὖ εἰδότε πάσης.</l>
<l>τώ οἱ ἀποκρινθέντε ἐναντίω ὁρμηθήτην·</l>
<l>τὼ μὲν ἀφʼ ἵπποιιν, ὃ δʼ ἀπὸ χθονὸς ὄρνυτο πεζός.</l>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες</l>
<l n="15">Φηγεύς ῥα πρότερος προΐει δολιχόσκιον ἔγχος·</l>
<l>Τυδεΐδεω δʼ ὑπὲρ ὦμον ἀριστερὸν ἤλυθʼ ἀκωκὴ</l>
<l>ἔγχεος, οὐδʼ ἔβαλʼ αὐτόν· ὃ δʼ ὕστερος ὄρνυτο χαλκῷ</l>
<l>Τυδεΐδης· τοῦ δʼ οὐχ ἅλιον βέλος ἔκφυγε χειρός,</l>
<l>ἀλλʼ ἔβαλε στῆθος μεταμάζιον, ὦσε δʼ ἀφʼ ἵππων.</l>
<l n="20">Ἰδαῖος δʼ ἀπόρουσε λιπὼν περικαλλέα δίφρον,</l>
<l>οὐδʼ ἔτλη περιβῆναι ἀδελφειοῦ κταμένοιο·</l>
<l>οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν,</l>
<l>ἀλλʼ Ἥφαιστος ἔρυτο, σάωσε δὲ νυκτὶ καλύψας,</l>
<l>ὡς δή οἱ μὴ πάγχυ γέρων ἀκαχήμενος εἴη.</l>
<l n="25">ἵππους δʼ ἐξελάσας μεγαθύμου Τυδέος υἱὸς</l>
<l>δῶκεν ἑταίροισιν κατάγειν κοίλας ἐπὶ νῆας.</l>
<l>Τρῶες δὲ μεγάθυμοι ἐπεὶ ἴδον υἷε Δάρητος</l>
<l>τὸν μὲν ἀλευάμενον, τὸν δὲ κτάμενον παρʼ ὄχεσφι,</l>
<l>πᾶσιν ὀρίνθη θυμός· ἀτὰρ γλαυκῶπις Ἀθήνη</l>
<l n="30">χειρὸς ἑλοῦσʼ ἐπέεσσι προσηύδα θοῦρον Ἄρηα·</l>
<q direct="unspecified">
<l>Ἆρες Ἄρες βροτολοιγὲ μιαιφόνε τειχεσιπλῆτα</l>
<l>οὐκ ἂν δὴ Τρῶας μὲν ἐάσαιμεν καὶ Ἀχαιοὺς</l>
<l>μάρνασθʼ, ὁπποτέροισι πατὴρ Ζεὺς κῦδος ὀρέξῃ,</l>
<l>νῶϊ δὲ χαζώμεσθα, Διὸς δʼ ἀλεώμεθα μῆνιν;</l>
</q>
<l n="35">
<milestone ed="P" unit="para"/>ὣς εἰποῦσα μάχης ἐξήγαγε θοῦρον Ἄρηα·</l>
<l>τὸν μὲν ἔπειτα καθεῖσεν ἐπʼ ἠϊόεντι Σκαμάνδρῳ,</l>
<l>Τρῶας δʼ ἔκλιναν Δαναοί· ἕλε δʼ ἄνδρα ἕκαστος</l>
<l>ἡγεμόνων· πρῶτος δὲ ἄναξ ἀνδρῶν Ἀγαμέμνων</l>
<l>ἀρχὸν Ἁλιζώνων Ὀδίον μέγαν ἔκβαλε δίφρου·</l>
<l n="40">πρώτῳ γὰρ στρεφθέντι μεταφρένῳ ἐν δόρυ πῆξεν</l>
<l>ὤμων μεσσηγύς, διὰ δὲ στήθεσφιν ἔλασσε,</l>
<l>δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
<milestone ed="p" n="43" unit="card"/>
<l>
<milestone ed="P" unit="para"/>Ἰδομενεὺς δʼ ἄρα Φαῖστον ἐνήρατο Μῄονος υἱὸν</l>
<l>Βώρου, ὃς ἐκ Τάρνης ἐριβώλακος εἰληλούθει.</l>
<l n="45">τὸν μὲν ἄρʼ Ἰδομενεὺς δουρικλυτὸς ἔγχεϊ μακρῷ</l>
<l>νύξʼ ἵππων ἐπιβησόμενον κατὰ δεξιὸν ὦμον·</l>
<l>ἤριπε δʼ ἐξ ὀχέων, στυγερὸς δʼ ἄρα μιν σκότος εἷλε.</l>
<l>
<milestone ed="P" unit="para"/>τὸν μὲν ἄρʼ Ἰδομενῆος ἐσύλευον θεράποντες·</l>
<l>υἱὸν δὲ Στροφίοιο Σκαμάνδριον αἵμονα θήρης</l>
<l n="50">Ἀτρεΐδης Μενέλαος ἕλʼ ἔγχεϊ ὀξυόεντι</l>
<l>ἐσθλὸν θηρητῆρα· δίδαξε γὰρ Ἄρτεμις αὐτὴ</l>
<l>βάλλειν ἄγρια πάντα, τά τε τρέφει οὔρεσιν ὕλη·</l>
<l>ἀλλʼ οὔ οἱ τότε γε χραῖσμʼ Ἄρτεμις ἰοχέαιρα,</l>
<l>οὐδὲ ἑκηβολίαι ᾗσιν τὸ πρίν γε κέκαστο·</l>
<l n="55">ἀλλά μιν Ἀτρεΐδης δουρικλειτὸς Μενέλαος</l>
<l>πρόσθεν ἕθεν φεύγοντα μετάφρενον οὔτασε δουρὶ</l>
<l>ὤμων μεσσηγύς, διὰ δὲ στήθεσφιν ἔλασσεν,</l>
<l>ἤριπε δὲ πρηνής, ἀράβησε δὲ τεύχεʼ ἐπʼ αὐτῷ.</l>
<l>
<milestone ed="P" unit="para"/>Μηριόνης δὲ Φέρεκλον ἐνήρατο, τέκτονος υἱὸν</l>
<l n="60">Ἁρμονίδεω, ὃς χερσὶν ἐπίστατο δαίδαλα πάντα</l>
<l>τεύχειν· ἔξοχα γάρ μιν ἐφίλατο Παλλὰς Ἀθήνη·</l>
<l>ὃς καὶ Ἀλεξάνδρῳ τεκτήνατο νῆας ἐΐσας</l>
<l>ἀρχεκάκους, αἳ πᾶσι κακὸν Τρώεσσι γένοντο</l>
<l>οἷ τʼ αὐτῷ, ἐπεὶ οὔ τι θεῶν ἐκ θέσφατα ᾔδη.</l>
<l n="65">τὸν μὲν Μηριόνης ὅτε δὴ κατέμαρπτε διώκων</l>
<l>βεβλήκει γλουτὸν κατὰ δεξιόν· ἣ δὲ διαπρὸ</l>
<l>ἀντικρὺ κατὰ κύστιν ὑπʼ ὀστέον ἤλυθʼ ἀκωκή·</l>
<l>γνὺξ δʼ ἔριπʼ οἰμώξας, θάνατος δέ μιν ἀμφεκάλυψε.</l>
<l>
<milestone ed="P" unit="para"/>Πήδαιον δʼ ἄρʼ ἔπεφνε Μέγης Ἀντήνορος υἱὸν</l>
<l n="70">ὅς ῥα νόθος μὲν ἔην, πύκα δʼ ἔτρεφε δῖα Θεανὼ</l>
<l>ἶσα φίλοισι τέκεσσι χαριζομένη πόσεϊ ᾧ.</l>
<l>τὸν μὲν Φυλεΐδης δουρὶ κλυτὸς ἐγγύθεν ἐλθὼν</l>
<l>βεβλήκει κεφαλῆς κατὰ ἰνίον ὀξέϊ δουρί·</l>
<l>ἀντικρὺ δʼ ἀνʼ ὀδόντας ὑπὸ γλῶσσαν τάμε χαλκός·</l>
<l n="75">ἤριπε δʼ ἐν κονίῃ, ψυχρὸν δʼ ἕλε χαλκὸν ὀδοῦσιν.</l>
<l>
<milestone ed="P" unit="para"/>Εὐρύπυλος δʼ Εὐαιμονίδης Ὑψήνορα δῖον</l>
<l>υἱὸν ὑπερθύμου Δολοπίονος, ὅς ῥα Σκαμάνδρου</l>
<l>ἀρητὴρ ἐτέτυκτο, θεὸς δʼ ὣς τίετο δήμῳ,</l>
<l>τὸν μὲν ἄρʼ Εὐρύπυλος, Εὐαίμονος ἀγλαὸς υἱός,</l>
<l n="80">πρόσθεν ἕθεν φεύγοντα μεταδρομάδην ἔλασʼ ὦμον</l>
<l>φασγάνῳ ἀΐξας, ἀπὸ δʼ ἔξεσε χεῖρα βαρεῖαν·</l>
<l>αἱματόεσσα δὲ χεὶρ πεδίῳ πέσε· τὸν δὲ κατʼ ὄσσε</l>
<l>ἔλλαβε πορφύρεος θάνατος καὶ μοῖρα κραταιή.</l>
<milestone ed="p" n="84" unit="card"/>
<l>
<milestone ed="P" unit="para"/>ὣς οἳ μὲν πονέοντο κατὰ κρατερὴν ὑσμίνην·</l>
<l n="85">Τυδεΐδην δʼ οὐκ ἂν γνοίης ποτέροισι μετείη</l>
<l>ἠὲ μετὰ Τρώεσσιν ὁμιλέοι ἦ μετʼ Ἀχαιοῖς.</l>
<l>θῦνε γὰρ ἂμ πεδίον ποταμῷ πλήθοντι ἐοικὼς</l>
<l>χειμάρρῳ, ὅς τʼ ὦκα ῥέων ἐκέδασσε γεφύρας·</l>
<l>τὸν δʼ οὔτʼ ἄρ τε γέφυραι ἐεργμέναι ἰσχανόωσιν,</l>
<l n="90">οὔτʼ ἄρα ἕρκεα ἴσχει ἀλωάων ἐριθηλέων</l>
<l>ἐλθόντʼ ἐξαπίνης ὅτʼ ἐπιβρίσῃ Διὸς ὄμβρος·</l>
<l>πολλὰ δʼ ὑπʼ αὐτοῦ ἔργα κατήριπε κάλʼ αἰζηῶν·</l>
<l>ὣς ὑπὸ Τυδεΐδῃ πυκιναὶ κλονέοντο φάλαγγες</l>
<l>Τρώων, οὐδʼ ἄρα μιν μίμνον πολέες περ ἐόντες.</l>
<l n="95">
<milestone ed="P" unit="para"/>τὸν δʼ ὡς οὖν ἐνόησε Λυκάονος ἀγλαὸς υἱὸς</l>
<l>θύνοντʼ ἂμ πεδίον πρὸ ἕθεν κλονέοντα φάλαγγας,</l>
<l>αἶψʼ ἐπὶ Τυδεΐδῃ ἐτιταίνετο καμπύλα τόξα,</l>
<l>καὶ βάλʼ ἐπαΐσσοντα τυχὼν κατὰ δεξιὸν ὦμον</l>
<l>θώρηκος γύαλον· διὰ δʼ ἔπτατο πικρὸς ὀϊστός,</l>
<l n="100">ἀντικρὺ δὲ διέσχε, παλάσσετο δʼ αἵματι θώρηξ.</l>
<l>τῷ δʼ ἐπὶ μακρὸν ἄϋσε Λυκάονος ἀγλαὸς υἱός·</l>
<q direct="unspecified">
<l>ὄρνυσθε Τρῶες μεγάθυμοι κέντορες ἵππων·</l>
<l>βέβληται γὰρ ἄριστος Ἀχαιῶν, οὐδέ ἕ φημι</l>
<l>δήθʼ ἀνσχήσεσθαι κρατερὸν βέλος, εἰ ἐτεόν με</l>
<l n="105">ὦρσεν ἄναξ Διὸς υἱὸς ἀπορνύμενον Λυκίηθεν.</l>
</q>
<l>
<milestone ed="P" unit="para"/>ὣς ἔφατʼ εὐχόμενος· τὸν δʼ οὐ βέλος ὠκὺ δάμασσεν,</l>
<l>ἀλλʼ ἀναχωρήσας πρόσθʼ ἵπποιιν καὶ ὄχεσφιν</l>
<l>ἔστη, καὶ Σθένελον προσέφη Καπανήϊον υἱόν·</l>
<q direct="unspecified">
<l>ὄρσο πέπον Καπανηϊάδη, καταβήσεο δίφρου,</l>
<l n="110">ὄφρά μοι ἐξ ὤμοιο ἐρύσσῃς πικρὸν ὀϊστόν.</l>
</q>
<l>
<milestone ed="P" unit="para"/>ὣς ἄρʼ ἔφη, Σθένελος δὲ καθʼ ἵππων ἆλτο χαμᾶζε,</l>
<l>πὰρ δὲ στὰς βέλος ὠκὺ διαμπερὲς ἐξέρυσʼ ὤμου·</l>
<l>αἷμα δʼ ἀνηκόντιζε διὰ στρεπτοῖο χιτῶνος.</l>
<l>δὴ τότʼ ἔπειτʼ ἠρᾶτο βοὴν ἀγαθὸς Διομήδης·</l>
<q direct="unspecified">
<l n="115">κλῦθί μευ αἰγιόχοιο Διὸς τέκος Ἀτρυτώνη,</l>
<l>εἴ ποτέ μοι καὶ πατρὶ φίλα φρονέουσα παρέστης</l>
<l>δηΐῳ ἐν πολέμῳ, νῦν αὖτʼ ἐμὲ φῖλαι Ἀθήνη·</l>
<l>δὸς δέ τέ μʼ ἄνδρα ἑλεῖν καὶ ἐς ὁρμὴν ἔγχεος ἐλθεῖν</l>
<l>ὅς μʼ ἔβαλε φθάμενος καὶ ἐπεύχεται, οὐδέ μέ φησι</l>
<l n="120">δηρὸν ἔτʼ ὄψεσθαι λαμπρὸν φάος ἠελίοιο.</l>
<milestone ed="p" n="121" unit="card"/>
</q>
<l>
<milestone ed="P" unit="para"/>ὣς ἔφατʼ εὐχόμενος· τοῦ δʼ ἔκλυε Παλλὰς Ἀθήνη,</l>
<l>γυῖα δʼ ἔθηκεν ἐλαφρά, πόδας καὶ χεῖρας ὕπερθεν·</l>
<l>ἀγχοῦ δʼ ἱσταμένη ἔπεα πτερόεντα προσηύδα·</l>
<q direct="unspecified">
<l>θαρσῶν νῦν Διόμηδες ἐπὶ Τρώεσσι μάχεσθαι·</l>
<l n="125">ἐν γάρ τοι στήθεσσι μένος πατρώϊον ἧκα</l>
<l>ἄτρομον, οἷον ἔχεσκε σακέσπαλος ἱππότα Τυδεύς·</l>
<l>ἀχλὺν δʼ αὖ τοι ἀπʼ ὀφθαλμῶν ἕλον ἣ πρὶν ἐπῆεν,</l>
<l>ὄφρʼ εὖ γιγνώσκῃς ἠμὲν θεὸν ἠδὲ καὶ ἄνδρα.</l>
<l>τὼ νῦν αἴ κε θεὸς πειρώμενος ἐνθάδʼ ἵκηται</l>
<l n="130">μή τι σύ γʼ ἀθανάτοισι θεοῖς ἀντικρὺ μάχεσθαι</l>
<l>τοῖς ἄλλοις· ἀτὰρ εἴ κε Διὸς θυγάτηρ Ἀφροδίτη</l>
<l>ἔλθῃσʼ ἐς πόλεμον, τήν γʼ οὐτάμεν ὀξέϊ χαλκῷ.</l>
</q>
<l>
<milestone ed="P" unit="para"/>ἣ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη,</l>
<l>Τυδεΐδης δʼ ἐξαῦτις ἰὼν προμάχοισιν ἐμίχθη</l>
<l n="135">καὶ πρίν περ θυμῷ μεμαὼς Τρώεσσι μάχεσθαι·</l>
<l>δὴ τότε μιν τρὶς τόσσον ἕλεν μένος ὥς τε λέοντα</l>
<l>ὅν ῥά τε ποιμὴν ἀγρῷ ἐπʼ εἰροπόκοις ὀΐεσσι</l>
<l>χραύσῃ μέν τʼ αὐλῆς ὑπεράλμενον οὐδὲ δαμάσσῃ·</l>
<l>τοῦ μέν τε σθένος ὦρσεν, ἔπειτα δέ τʼ οὐ προσαμύνει,</l>
<l n="140">ἀλλὰ κατὰ σταθμοὺς δύεται, τὰ δʼ ἐρῆμα φοβεῖται·</l>
<l>αἳ μέν τʼ ἀγχιστῖναι ἐπʼ ἀλλήλῃσι κέχυνται,</l>
<l>αὐτὰρ ὃ ἐμμεμαὼς βαθέης ἐξάλλεται αὐλῆς·</l>
<l>ὣς μεμαὼς Τρώεσσι μίγη κρατερὸς Διομήδης.</l>
<l>
<milestone ed="P" unit="para"/>ἔνθʼ ἕλεν Ἀστύνοον καὶ Ὑπείρονα ποιμένα λαῶν,</l>
<l n="145">τὸν μὲν ὑπὲρ μαζοῖο βαλὼν χαλκήρεϊ δουρί,</l>
<l>τὸν δʼ ἕτερον ξίφεϊ μεγάλῳ κληῗδα παρʼ ὦμον</l>
<l>πλῆξʼ, ἀπὸ δʼ αὐχένος ὦμον ἐέργαθεν ἠδʼ ἀπὸ νώτου.</l>
<l>τοὺς μὲν ἔασʼ, ὃ δʼ Ἄβαντα μετῴχετο καὶ Πολύειδον</l>
<l>υἱέας Εὐρυδάμαντος ὀνειροπόλοιο γέροντος·</l>
<l n="150">τοῖς οὐκ ἐρχομένοις ὃ γέρων ἐκρίνατʼ ὀνείρους,</l>
<l>ἀλλά σφεας κρατερὸς Διομήδης ἐξενάριξε·</l>
<l>βῆ δὲ μετὰ Ξάνθόν τε Θόωνά τε Φαίνοπος υἷε</l>
<l>ἄμφω τηλυγέτω· ὃ δὲ τείρετο γήραϊ λυγρῷ,</l>
<l>υἱὸν δʼ οὐ τέκετʼ ἄλλον ἐπὶ κτεάτεσσι λιπέσθαι.</l>
<l n="155">ἔνθʼ ὅ γε τοὺς ἐνάριζε, φίλον δʼ ἐξαίνυτο θυμὸν</l>
<l>ἀμφοτέρω, πατέρι δὲ γόον καὶ κήδεα λυγρὰ</l>
<l>λεῖπʼ, ἐπεὶ οὐ ζώοντε μάχης ἐκνοστήσαντε</l>
<l>δέξατο· χηρωσταὶ δὲ διὰ κτῆσιν δατέοντο.</l>
<milestone ed="p" n="159" unit="card"/>
<l>
<milestone ed="P" unit="para"/>ἔνθʼ υἷας Πριάμοιο δύω λάβε Δαρδανίδαο</l>
<l n="160">εἰν ἑνὶ δίφρῳ ἐόντας Ἐχέμμονά τε Χρομίον τε.</l>
<l>ὡς δὲ λέων ἐν βουσὶ θορὼν ἐξ αὐχένα ἄξῃ</l>
<l>πόρτιος ἠὲ βοὸς ξύλοχον κάτα βοσκομενάων,</l>
<l>ὣς τοὺς ἀμφοτέρους ἐξ ἵππων Τυδέος υἱὸς</l>
<l>βῆσε κακῶς ἀέκοντας, ἔπειτα δὲ τεύχεʼ ἐσύλα·</l>
<l n="165">ἵππους δʼ οἷς ἑτάροισι δίδου μετὰ νῆας ἐλαύνειν.</l>
<l>
<milestone ed="P" unit="para"/>τὸν δʼ ἴδεν Αἰνείας ἀλαπάζοντα στίχας ἀνδρῶν,</l>
<l>βῆ δʼ ἴμεν ἄν τε μάχην καὶ ἀνὰ κλόνον ἐγχειάων</l>
<l>Πάνδαρον ἀντίθεον διζήμενος εἴ που ἐφεύροι·</l>
<l>εὗρε Λυκάονος υἱὸν ἀμύμονά τε κρατερόν τε,</l>
<l n="170">στῆ δὲ πρόσθʼ αὐτοῖο ἔπος τέ μιν ἀντίον ηὔδα·</l>
<l>Πάνδαρε ποῦ τοι τόξον ἰδὲ πτερόεντες ὀϊστοὶ</l>
<l>καὶ κλέος; ᾧ οὔ τίς τοι ἐρίζεται ἐνθάδε γʼ ἀνήρ,</l>
<l>οὐδέ τις ἐν Λυκίῃ σέο γʼ εὔχεται εἶναι ἀμείνων.</l>
<l>ἀλλʼ ἄγε τῷδʼ ἔφες ἀνδρὶ βέλος Διὶ χεῖρας ἀνασχὼν</l>
<l n="175">ὅς τις ὅδε κρατέει καὶ δὴ κακὰ πολλὰ ἔοργε</l>
<l>Τρῶας, ἐπεὶ πολλῶν τε καὶ ἐσθλῶν γούνατʼ ἔλυσεν·</l>
<l>εἰ μή τις θεός ἐστι κοτεσσάμενος Τρώεσσιν</l>
<l>ἱρῶν μηνίσας· χαλεπὴ δὲ θεοῦ ἔπι μῆνις.</l>
<l>
<milestone ed="P" unit="para"/>τὸν δʼ αὖτε προσέειπε Λυκάονος ἀγλαὸς υἱός·</l>
<q direct="unspecified">
<l n="180">Αἰνεία Τρώων βουληφόρε χαλκοχιτώνων</l>
<l>Τυδεΐδῃ μιν ἔγωγε δαΐφρονι πάντα ἐΐσκω,</l>
<l>ἀσπίδι γιγνώσκων αὐλώπιδί τε τρυφαλείῃ,</l>
<l>ἵππους τʼ εἰσορόων· σάφα δʼ οὐκ οἶδʼ εἰ θεός ἐστιν.</l>
<l>εἰ δʼ ὅ γʼ ἀνὴρ ὅν φημι δαΐφρων Τυδέος υἱὸς</l>
<l n="185">οὐχ ὅ γʼ ἄνευθε θεοῦ τάδε μαίνεται, ἀλλά τις ἄγχι</l>
<l>ἕστηκʼ ἀθανάτων νεφέλῃ εἰλυμένος ὤμους,</l>
<l>ὃς τούτου βέλος ὠκὺ κιχήμενον ἔτραπεν ἄλλῃ.</l>
<l>ἤδη γάρ οἱ ἐφῆκα βέλος, καί μιν βάλον ὦμον</l>
<l>δεξιὸν ἀντικρὺ διὰ θώρηκος γυάλοιο·</l>
<l n="190">καί μιν ἔγωγʼ ἐφάμην Ἀϊδωνῆϊ προϊάψειν,</l>
<l>ἔμπης δʼ οὐκ ἐδάμασσα· θεός νύ τίς ἐστι κοτήεις.</l>
<l>ἵπποι δʼ οὐ παρέασι καὶ ἅρματα τῶν κʼ ἐπιβαίην·</l>
<l>ἀλλά που ἐν μεγάροισι Λυκάονος ἕνδεκα δίφροι</l>
<l>καλοὶ πρωτοπαγεῖς νεοτευχέες· ἀμφὶ δὲ πέπλοι</l>
<l n="195">πέπτανται· παρὰ δέ σφιν ἑκάστῳ δίζυγες ἵπποι</l>
<l>ἑστᾶσι κρῖ λευκὸν ἐρεπτόμενοι καὶ ὀλύρας.</l>
<l>ἦ μέν μοι μάλα πολλὰ γέρων αἰχμητὰ Λυκάων</l>
<l>ἐρχομένῳ ἐπέτελλε δόμοις ἔνι ποιητοῖσιν·</l>
<l>ἵπποισίν μʼ ἐκέλευε καὶ ἅρμασιν ἐμβεβαῶτα</l>
<l n="200">ἀρχεύειν Τρώεσσι κατὰ κρατερὰς ὑσμίνας·</l>
<milestone ed="p" n="201" unit="card"/>
<l>ἀλλʼ ἐγὼ οὐ πιθόμην· ἦ τʼ ἂν πολὺ κέρδιον ἦεν·</l>
<l>ἵππων φειδόμενος, μή μοι δευοίατο φορβῆς</l>
<l>ἀνδρῶν εἰλομένων εἰωθότες ἔδμεναι ἄδην.</l>
<l>ὣς λίπον, αὐτὰρ πεζὸς ἐς Ἴλιον εἰλήλουθα</l>
<l n="205">τόξοισιν πίσυνος· τὰ δέ μʼ οὐκ ἄρʼ ἔμελλον ὀνήσειν.</l>
<l>ἤδη γὰρ δοιοῖσιν ἀριστήεσσιν ἐφῆκα</l>
<l>Τυδεΐδῃ τε καὶ Ἀτρεΐδῃ, ἐκ δʼ ἀμφοτέροιιν</l>
<l>ἀτρεκὲς αἷμʼ ἔσσευα βαλών, ἤγειρα δὲ μᾶλλον.</l>
<l>τώ ῥα κακῇ αἴσῃ ἀπὸ πασσάλου ἀγκύλα τόξα</l>
<l n="210">ἤματι τῷ ἑλόμην ὅτε Ἴλιον εἰς ἐρατεινὴν</l>
<l>ἡγεόμην Τρώεσσι φέρων χάριν Ἕκτορι δίῳ.</l>
<l>εἰ δέ κε νοστήσω καὶ ἐσόψομαι ὀφθαλμοῖσι</l>
<l>πατρίδʼ ἐμὴν ἄλοχόν τε καὶ ὑψερεφὲς μέγα δῶμα,</l>
<l>αὐτίκʼ ἔπειτʼ ἀπʼ ἐμεῖο κάρη τάμοι ἀλλότριος φὼς</l>
<l n="215">εἰ μὴ ἐγὼ τάδε τόξα φαεινῷ ἐν πυρὶ θείην</l>
<l>χερσὶ διακλάσσας· ἀνεμώλια γάρ μοι ὀπηδεῖ.</l>
<l>
<milestone ed="P" unit="para"/>τὸν δʼ αὖτʼ Αἰνείας Τρώων ἀγὸς ἀντίον ηὔδα·</l>
<l>μὴ δʼ οὕτως ἀγόρευε· πάρος δʼ οὐκ ἔσσεται ἄλλως,</l>
<l>πρίν γʼ ἐπὶ νὼ τῷδʼ ἀνδρὶ σὺν ἵπποισιν καὶ ὄχεσφιν</l>
<l n="220">ἀντιβίην ἐλθόντε σὺν ἔντεσι πειρηθῆναι.</l>
<l>ἀλλʼ ἄγʼ ἐμῶν ὀχέων ἐπιβήσεο, ὄφρα ἴδηαι</l>
<l>οἷοι Τρώϊοι ἵπποι ἐπιστάμενοι πεδίοιο</l>
<l>κραιπνὰ μάλʼ ἔνθα καὶ ἔνθα διωκέμεν ἠδὲ φέβεσθαι·</l>
<l>τὼ καὶ νῶϊ πόλιν δὲ σαώσετον, εἴ περ ἂν αὖτε</l>
<l n="225">Ζεὺς ἐπὶ Τυδεΐδῃ Διομήδεϊ κῦδος ὀρέξῃ.</l>
<l>ἀλλʼ ἄγε νῦν μάστιγα καὶ ἡνία σιγαλόεντα</l>
<l>δέξαι, ἐγὼ δʼ ἵππων ἀποβήσομαι ὄφρα μάχωμαι·</l>
<l>ἠὲ σὺ τόνδε δέδεξο, μελήσουσιν δʼ ἐμοὶ ἵπποι.</l>
<l>
<milestone ed="P" unit="para"/>τὸν δʼ αὖτε προσέειπε Λυκάονος ἀγλαὸς υἱός·</l>
<q direct="unspecified">
<l n="230">Αἰνεία σὺ μὲν αὐτὸς ἔχʼ ἡνία καὶ τεὼ ἵππω·</l>
<l>μᾶλλον ὑφʼ ἡνιόχῳ εἰωθότι καμπύλον ἅρμα</l>
<l>οἴσετον, εἴ περ ἂν αὖτε φεβώμεθα Τυδέος υἱόν·</l>
<l>μὴ τὼ μὲν δείσαντε ματήσετον, οὐδʼ ἐθέλητον</l>
<l>ἐκφερέμεν πολέμοιο τεὸν φθόγγον ποθέοντε,</l>
<l n="235">νῶϊ δʼ ἐπαΐξας μεγαθύμου Τυδέος υἱὸς</l>
<l>αὐτώ τε κτείνῃ καὶ ἐλάσσῃ μώνυχας ἵππους.</l>
<l>ἀλλὰ σύ γʼ αὐτὸς ἔλαυνε τέʼ ἅρματα καὶ τεὼ ἵππω,</l>
<l>τὸν δὲ δʼ ἐγὼν ἐπιόντα δεδέξομαι ὀξέϊ δουρί.</l>
<milestone ed="p" n="239" unit="card"/>
</q>
<l>
<milestone ed="P" unit="para"/>ὣς ἄρα φωνήσαντες ἐς ἅρματα ποικίλα βάντες</l>
<l n="240">ἐμμεμαῶτʼ ἐπὶ Τυδεΐδῃ ἔχον ὠκέας ἵππους.</l>
<l>τοὺς δὲ ἴδε Σθένελος Καπανήϊος ἀγλαὸς υἱός,</l>
<l>αἶψα δὲ Τυδεΐδην ἔπεα πτερόεντα προσηύδα·</l>
<q direct="unspecified">
<l>Τυδεΐδη Διόμηδες ἐμῷ κεχαρισμένε θυμῷ,</l>
<l>ἄνδρʼ ὁρόω κρατερὼ ἐπὶ σοὶ μεμαῶτε μάχεσθαι</l>
<l n="245">ἶνʼ ἀπέλεθρον ἔχοντας· ὃ μὲν τόξων ἐῢ εἰδὼς</l>
<l>Πάνδαρος, υἱὸς δʼ αὖτε Λυκάονος εὔχεται εἶναι·</l>
<l>Αἰνείας δʼ υἱὸς μὲν ἀμύμονος Ἀγχίσαο</l>
<l>εὔχεται ἐκγεγάμεν, μήτηρ δέ οἵ ἐστʼ Ἀφροδίτη.</l>
<l>ἀλλʼ ἄγε δὴ χαζώμεθʼ ἐφʼ ἵππων, μηδέ μοι οὕτω</l>
<l n="250">θῦνε διὰ προμάχων, μή πως φίλον ἦτορ ὀλέσσῃς.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη κρατερὸς Διομήδης·</l>
<q direct="unspecified">
<l>μή τι φόβον δʼ ἀγόρευʼ, ἐπεὶ οὐδὲ σὲ πεισέμεν οἴω.</l>
<l>οὐ γάρ μοι γενναῖον ἀλυσκάζοντι μάχεσθαι</l>
<l>οὐδὲ καταπτώσσειν· ἔτι μοι μένος ἔμπεδόν ἐστιν·</l>
<l n="255">ὀκνείω δʼ ἵππων ἐπιβαινέμεν, ἀλλὰ καὶ αὔτως</l>
<l>ἀντίον εἶμʼ αὐτῶν· τρεῖν μʼ οὐκ ἐᾷ Παλλὰς Ἀθήνη.</l>
<l>τούτω δʼ οὐ πάλιν αὖτις ἀποίσετον ὠκέες ἵπποι</l>
<l>ἄμφω ἀφʼ ἡμείων, εἴ γʼ οὖν ἕτερός γε φύγῃσιν.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l n="260">αἴ κέν μοι πολύβουλος Ἀθήνη κῦδος ὀρέξῃ</l>
<l>ἀμφοτέρω κτεῖναι, σὺ δὲ τούσδε μὲν ὠκέας ἵππους</l>
<l>αὐτοῦ ἐρυκακέειν ἐξ ἄντυγος ἡνία τείνας,</l>
<l>Αἰνείαο δʼ ἐπαΐξαι μεμνημένος ἵππων,</l>
<l>ἐκ δʼ ἐλάσαι Τρώων μετʼ ἐϋκνήμιδας Ἀχαιούς.</l>
<l n="265">τῆς γάρ τοι γενεῆς ἧς Τρωΐ περ εὐρύοπα Ζεὺς</l>
<l>δῶχʼ υἷος ποινὴν Γανυμήδεος, οὕνεκʼ ἄριστοι</l>
<l>ἵππων ὅσσοι ἔασιν ὑπʼ ἠῶ τʼ ἠέλιόν τε,</l>
<l>τῆς γενεῆς ἔκλεψεν ἄναξ ἀνδρῶν Ἀγχίσης</l>
<l>λάθρῃ Λαομέδοντος ὑποσχὼν θήλεας ἵππους·</l>
<l n="270">τῶν οἱ ἓξ ἐγένοντο ἐνὶ μεγάροισι γενέθλη.</l>
<l>τοὺς μὲν τέσσαρας αὐτὸς ἔχων ἀτίταλλʼ ἐπὶ φάτνῃ,</l>
<l>τὼ δὲ δύʼ Αἰνείᾳ δῶκεν μήστωρε φόβοιο.</l>
<l>εἰ τούτω κε λάβοιμεν, ἀροίμεθά κε κλέος ἐσθλόν.</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον,</l>
<q direct="unspecified">
<l n="275">τὼ δὲ τάχʼ ἐγγύθεν ἦλθον ἐλαύνοντʼ ὠκέας ἵππους.</l>
<l>τὸν πρότερος προσέειπε Λυκάονος ἀγλαὸς υἱός·</l>
<q direct="unspecified">
<l>καρτερόθυμε δαΐφρον ἀγαυοῦ Τυδέος υἱὲ</l>
<l>ἦ μάλα σʼ οὐ βέλος ὠκὺ δαμάσσατο πικρὸς ὀϊστός·</l>
<l>νῦν αὖτʼ ἐγχείῃ πειρήσομαι αἴ κε τύχωμι.</l>
<milestone ed="p" n="280" unit="card"/>
<l n="280">
<milestone ed="P" unit="para"/>ἦ ῥα καὶ ἀμπεπαλὼν προΐει δολιχόσκιον ἔγχος</l>
<l>καὶ βάλε Τυδεΐδαο κατʼ ἀσπίδα· τῆς δὲ διὰ πρὸ</l>
<l>αἰχμὴ χαλκείη πταμένη θώρηκι πελάσθη·</l>
<l>τῷ δʼ ἐπὶ μακρὸν ἄϋσε Λυκάονος ἀγλαὸς υἱός·</l>
<q direct="unspecified">
<l>βέβληαι κενεῶνα διαμπερές, οὐδέ σʼ ὀΐω</l>
<l n="285">δηρὸν ἔτʼ ἀνσχήσεσθαι· ἐμοὶ δὲ μέγʼ εὖχος ἔδωκας.</l>
<l>
<milestone ed="P" unit="para"/>τὸν δʼ οὐ ταρβήσας προσέφη κρατερὸς Διομήδης·</l>
<q direct="unspecified">
<l>ἤμβροτες οὐδʼ ἔτυχες· ἀτὰρ οὐ μὲν σφῶΐ γʼ ὀΐω</l>
<l>πρίν γʼ ἀποπαύσεσθαι πρίν γʼ ἢ ἕτερόν γε πεσόντα</l>
<l>αἵματος ἆσαι Ἄρηα, ταλαύρινον πολεμιστήν.</l>
</q>
<l n="290">
<milestone ed="P" unit="para"/>ὣς φάμενος προέηκε· βέλος δʼ ἴθυνεν Ἀθήνη</l>
<l>ῥῖνα παρʼ ὀφθαλμόν, λευκοὺς δʼ ἐπέρησεν ὀδόντας.</l>
<l>τοῦ δʼ ἀπὸ μὲν γλῶσσαν πρυμνὴν τάμε χαλκὸς ἀτειρής,</l>
<l>αἰχμὴ δʼ ἐξελύθη παρὰ νείατον ἀνθερεῶνα·</l>
<l>ἤριπε δʼ ἐξ ὀχέων, ἀράβησε δὲ τεύχεʼ ἐπʼ αὐτῷ</l>
<l n="295">αἰόλα παμφανόωντα, παρέτρεσσαν δέ οἱ ἵπποι</l>
<l>ὠκύποδες· τοῦ δʼ αὖθι λύθη ψυχή τε μένος τε.</l>
<l>
<milestone ed="P" unit="para"/>Αἰνείας δʼ ἀπόρουσε σὺν ἀσπίδι δουρί τε μακρῷ</l>
<l>δείσας μή πώς οἱ ἐρυσαίατο νεκρὸν Ἀχαιοί.</l>
<l>ἀμφὶ δʼ ἄρʼ αὐτῷ βαῖνε λέων ὣς ἀλκὶ πεποιθώς,</l>
<l n="300">πρόσθε δέ οἱ δόρυ τʼ ἔσχε καὶ ἀσπίδα πάντοσʼ ἐΐσην,</l>
<l>τὸν κτάμεναι μεμαὼς ὅς τις τοῦ γʼ ἀντίος ἔλθοι</l>
<l>σμερδαλέα ἰάχων· ὃ δὲ χερμάδιον λάβε χειρὶ</l>
<l>Τυδεΐδης μέγα ἔργον ὃ οὐ δύο γʼ ἄνδρε φέροιεν,</l>
<l>οἷοι νῦν βροτοί εἰσʼ· ὃ δέ μιν ῥέα πάλλε καὶ οἶος.</l>
<l n="305">τῷ βάλεν Αἰνείαο κατʼ ἰσχίον ἔνθά τε μηρὸς</l>
<l>ἰσχίῳ ἐνστρέφεται, κοτύλην δέ τέ μιν καλέουσι·</l>
<l>θλάσσε δέ οἱ κοτύλην, πρὸς δʼ ἄμφω ῥῆξε τένοντε·</l>
<l>ὦσε δʼ ἀπὸ ῥινὸν τρηχὺς λίθος· αὐτὰρ ὅ γʼ ἥρως</l>
<l>ἔστη γνὺξ ἐριπὼν καὶ ἐρείσατο χειρὶ παχείῃ</l>
<l n="310">γαίης· ἀμφὶ δὲ ὄσσε κελαινὴ νὺξ ἐκάλυψε.</l>
<l>
<milestone ed="P" unit="para"/>καί νύ κεν ἔνθʼ ἀπόλοιτο ἄναξ ἀνδρῶν Αἰνείας,</l>
<l>εἰ μὴ ἄρʼ ὀξὺ νόησε Διὸς θυγάτηρ Ἀφροδίτη</l>
<l>μήτηρ, ἥ μιν ὑπʼ Ἀγχίσῃ τέκε βουκολέοντι·</l>
<l>ἀμφὶ δʼ ἑὸν φίλον υἱὸν ἐχεύατο πήχεε λευκώ,</l>
<l n="315">πρόσθε δέ οἱ πέπλοιο φαεινοῦ πτύγμα κάλυψεν</l>
<l>ἕρκος ἔμεν βελέων, μή τις Δαναῶν ταχυπώλων</l>
<l>χαλκὸν ἐνὶ στήθεσσι βαλὼν ἐκ θυμὸν ἕλοιτο.</l>
<milestone ed="p" n="318" unit="card"/>
<l>
<milestone ed="P" unit="para"/>ἣ μὲν ἑὸν φίλον υἱὸν ὑπεξέφερεν πολέμοιο·</l>
<l>οὐδʼ υἱὸς Καπανῆος ἐλήθετο συνθεσιάων</l>
<l n="320">τάων ἃς ἐπέτελλε βοὴν ἀγαθὸς Διομήδης,</l>
<l>ἀλλʼ ὅ γε τοὺς μὲν ἑοὺς ἠρύκακε μώνυχας ἵππους</l>
<l>νόσφιν ἀπὸ φλοίσβου ἐξ ἄντυγος ἡνία τείνας,</l>
<l>Αἰνείαο δʼ ἐπαΐξας καλλίτριχας ἵππους</l>
<l>ἐξέλασε Τρώων μετʼ ἐϋκνήμιδας Ἀχαιούς.</l>
<l n="325">δῶκε δὲ Δηϊπύλῳ ἑτάρῳ φίλῳ, ὃν περὶ πάσης</l>
<l>τῖεν ὁμηλικίης ὅτι οἱ φρεσὶν ἄρτια ᾔδη,</l>
<l>νηυσὶν ἔπι γλαφυρῇσιν ἐλαυνέμεν· αὐτὰρ ὅ γʼ ἥρως</l>
<l>ὧν ἵππων ἐπιβὰς ἔλαβʼ ἡνία σιγαλόεντα,</l>
<l>αἶψα δὲ Τυδεΐδην μέθεπε κρατερώνυχας ἵππους</l>
<l n="330">ἐμμεμαώς· ὃ δὲ Κύπριν ἐπῴχετο νηλέϊ χαλκῷ</l>
<l>γιγνώσκων ὅ τʼ ἄναλκις ἔην θεός, οὐδὲ θεάων</l>
<l>τάων αἵ τʼ ἀνδρῶν πόλεμον κάτα κοιρανέουσιν,</l>
<l>οὔτʼ ἄρʼ Ἀθηναίη οὔτε πτολίπορθος Ἐνυώ.</l>
<l>ἀλλʼ ὅτε δή ῥʼ ἐκίχανε πολὺν καθʼ ὅμιλον ὀπάζων,</l>
<l n="335">ἔνθʼ ἐπορεξάμενος μεγαθύμου Τυδέος υἱὸς</l>
<l>ἄκρην οὔτασε χεῖρα μετάλμενος ὀξέϊ δουρὶ</l>
<l>ἀβληχρήν· εἶθαρ δὲ δόρυ χροὸς ἀντετόρησεν</l>
<l>ἀμβροσίου διὰ πέπλου, ὅν οἱ Χάριτες κάμον αὐταί,</l>
<l>πρυμνὸν ὕπερ θέναρος· ῥέε δʼ ἄμβροτον αἷμα θεοῖο</l>
<l n="340">ἰχώρ, οἷός πέρ τε ῥέει μακάρεσσι θεοῖσιν·</l>
<l>οὐ γὰρ σῖτον ἔδουσʼ, οὐ πίνουσʼ αἴθοπα οἶνον,</l>
<l>τοὔνεκʼ ἀναίμονές εἰσι καὶ ἀθάνατοι καλέονται.</l>
<l>ἣ δὲ μέγα ἰάχουσα ἀπὸ ἕο κάββαλεν υἱόν·</l>
<l>καὶ τὸν μὲν μετὰ χερσὶν ἐρύσατο Φοῖβος Ἀπόλλων</l>
<l n="345">κυανέῃ νεφέλῃ, μή τις Δαναῶν ταχυπώλων</l>
<l>χαλκὸν ἐνὶ στήθεσσι βαλὼν ἐκ θυμὸν ἕλοιτο·</l>
<l>τῇ δʼ ἐπὶ μακρὸν ἄϋσε βοὴν ἀγαθὸς Διομήδης·</l>
<q direct="unspecified">
<l>εἶκε Διὸς θύγατερ πολέμου καὶ δηϊοτῆτος·</l>
<l>ἦ οὐχ ἅλις ὅττι γυναῖκας ἀνάλκιδας ἠπεροπεύεις;</l>
<l n="350">εἰ δὲ σύ γʼ ἐς πόλεμον πωλήσεαι, ἦ τέ σʼ ὀΐω</l>
<l>ῥιγήσειν πόλεμόν γε καὶ εἴ χʼ ἑτέρωθι πύθηαι.</l>
</q>
<l>
<milestone ed="P" unit="para"/>ὣς ἔφαθʼ, ἣ δʼ ἀλύουσʼ ἀπεβήσετο, τείρετο δʼ αἰνῶς·</l>
<l>τὴν μὲν ἄρʼ Ἶρις ἑλοῦσα ποδήνεμος ἔξαγʼ ὁμίλου</l>
<l>ἀχθομένην ὀδύνῃσι, μελαίνετο δὲ χρόα καλόν.</l>
<l n="355">εὗρεν ἔπειτα μάχης ἐπʼ ἀριστερὰ θοῦρον Ἄρηα</l>
<l>ἥμενον· ἠέρι δʼ ἔγχος ἐκέκλιτο καὶ ταχέʼ ἵππω·</l>
<l>ἣ δὲ γνὺξ ἐριποῦσα κασιγνήτοιο φίλοιο</l>
<l>πολλὰ λισσομένη χρυσάμπυκας ᾔτεεν ἵππους·</l>
<l>φίλε κασίγνητε κόμισαί τέ με δός τέ μοι ἵππους,</l>
<l n="360">ὄφρʼ ἐς Ὄλυμπον ἵκωμαι ἵνʼ ἀθανάτων ἕδος ἐστί.</l>
<l>λίην ἄχθομαι ἕλκος ὅ με βροτὸς οὔτασεν ἀνὴρ</l>
<l>Τυδεΐδης, ὃς νῦν γε καὶ ἂν Διὶ πατρὶ μάχοιτο.</l>
<milestone ed="p" n="363" unit="card"/>
</q>
<l>
<milestone ed="P" unit="para"/>ὣς φάτο, τῇ δʼ ἄρʼ Ἄρης δῶκε χρυσάμπυκας ἵππους·</l>
<l>ἣ δʼ ἐς δίφρον ἔβαινεν ἀκηχεμένη φίλον ἦτορ,</l>
<l n="365">πὰρ δέ οἱ Ἶρις ἔβαινε καὶ ἡνία λάζετο χερσί,</l>
<l>μάστιξεν δʼ ἐλάαν, τὼ δʼ οὐκ ἀέκοντε πετέσθην.</l>
<l>αἶψα δʼ ἔπειθʼ ἵκοντο θεῶν ἕδος αἰπὺν Ὄλυμπον·</l>
<l>ἔνθʼ ἵππους ἔστησε ποδήνεμος ὠκέα Ἶρις</l>
<l>λύσασʼ ἐξ ὀχέων, παρὰ δʼ ἀμβρόσιον βάλεν εἶδαρ·</l>
<l n="370">ἣ δʼ ἐν γούνασι πῖπτε Διώνης δῖʼ Ἀφροδίτη</l>
<l>μητρὸς ἑῆς· ἣ δʼ ἀγκὰς ἐλάζετο θυγατέρα ἥν,</l>
<l>χειρί τέ μιν κατέρεξεν ἔπος τʼ ἔφατʼ ἐκ τʼ ὀνόμαζε·</l>
<l>τίς νύ σε τοιάδʼ ἔρεξε φίλον τέκος Οὐρανιώνων</l>
<l>μαψιδίως, ὡς εἴ τι κακὸν ῥέζουσαν ἐνωπῇ;</l>
</q>
<l n="375">
<milestone ed="P" unit="para"/>τὴν δʼ ἠμείβετʼ ἔπειτα φιλομμειδὴς Ἀφροδίτη·</l>
<q direct="unspecified">
<l>οὖτά με Τυδέος υἱὸς ὑπέρθυμος Διομήδης,</l>
<l>οὕνεκʼ ἐγὼ φίλον υἱὸν ὑπεξέφερον πολέμοιο</l>
<l>Αἰνείαν, ὃς ἐμοὶ πάντων πολὺ φίλτατός ἐστιν.</l>
<l>οὐ γὰρ ἔτι Τρώων καὶ Ἀχαιῶν φύλοπις αἰνή,</l>
<l n="380">ἀλλʼ ἤδη Δαναοί γε καὶ ἀθανάτοισι μάχονται.</l>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα Διώνη, δῖα θεάων·</l>
<q direct="unspecified">
<l>τέτλαθι τέκνον ἐμόν, καὶ ἀνάσχεο κηδομένη περ·</l>
<l>πολλοὶ γὰρ δὴ τλῆμεν Ὀλύμπια δώματʼ ἔχοντες</l>
<l>ἐξ ἀνδρῶν χαλέπʼ ἄλγεʼ ἐπʼ ἀλλήλοισι τιθέντες.</l>
<l n="385">τλῆ μὲν Ἄρης ὅτε μιν Ὦτος κρατερός τʼ Ἐφιάλτης</l>
<l>παῖδες Ἀλωῆος, δῆσαν κρατερῷ ἐνὶ δεσμῷ·</l>
<l>χαλκέῳ δʼ ἐν κεράμῳ δέδετο τρισκαίδεκα μῆνας·</l>
<l>καί νύ κεν ἔνθʼ ἀπόλοιτο Ἄρης ἆτος πολέμοιο,</l>
<l>εἰ μὴ μητρυιὴ περικαλλὴς Ἠερίβοια</l>
<l n="390">Ἑρμέᾳ ἐξήγγειλεν· ὃ δʼ ἐξέκλεψεν Ἄρηα</l>
<l>ἤδη τειρόμενον, χαλεπὸς δέ ἑ δεσμὸς ἐδάμνα.</l>
<l>τλῆ δʼ Ἥρη, ὅτε μιν κρατερὸς πάϊς Ἀμφιτρύωνος</l>
<l>δεξιτερὸν κατὰ μαζὸν ὀϊστῷ τριγλώχινι</l>
<l>βεβλήκει· τότε καί μιν ἀνήκεστον λάβεν ἄλγος.</l>
<l n="395">τλῆ δʼ Ἀΐδης ἐν τοῖσι πελώριος ὠκὺν ὀϊστόν,</l>
<l>εὖτέ μιν ωὐτὸς ἀνὴρ υἱὸς Διὸς αἰγιόχοιο</l>
<l>ἐν Πύλῳ ἐν νεκύεσσι βαλὼν ὀδύνῃσιν ἔδωκεν·</l>
<l>αὐτὰρ ὃ βῆ πρὸς δῶμα Διὸς καὶ μακρὸν Ὄλυμπον</l>
<l>κῆρ ἀχέων ὀδύνῃσι πεπαρμένος· αὐτὰρ ὀϊστὸς</l>
<l n="400">ὤμῳ ἔνι στιβαρῷ ἠλήλατο, κῆδε δὲ θυμόν.</l>
<l>τῷ δʼ ἐπὶ Παιήων ὀδυνήφατα φάρμακα πάσσων</l>
<l>ἠκέσατʼ· οὐ μὲν γάρ τι καταθνητός γε τέτυκτο.</l>
<l>σχέτλιος ὀβριμοεργὸς ὃς οὐκ ὄθετʼ αἴσυλα ῥέζων,</l>
<l>ὃς τόξοισιν ἔκηδε θεοὺς οἳ Ὄλυμπον ἔχουσι.</l>
<l n="405">σοὶ δʼ ἐπὶ τοῦτον ἀνῆκε θεὰ γλαυκῶπις Ἀθήνη·</l>
<l>νήπιος, οὐδὲ τὸ οἶδε κατὰ φρένα Τυδέος υἱὸς</l>
<l>ὅττι μάλʼ οὐ δηναιὸς ὃς ἀθανάτοισι μάχηται,</l>
<l>οὐδέ τί μιν παῖδες ποτὶ γούνασι παππάζουσιν</l>
<l>ἐλθόντʼ ἐκ πολέμοιο καὶ αἰνῆς δηϊοτῆτος.</l>
<l n="410">τὼ νῦν Τυδεΐδης, εἰ καὶ μάλα καρτερός ἐστι,</l>
<l>φραζέσθω μή τίς οἱ ἀμείνων σεῖο μάχηται,</l>
<l>μὴ δὴν Αἰγιάλεια περίφρων Ἀδρηστίνη</l>
<l>ἐξ ὕπνου γοόωσα φίλους οἰκῆας ἐγείρῃ</l>
<l>κουρίδιον ποθέουσα πόσιν τὸν ἄριστον Ἀχαιῶν</l>
<l n="415">ἰφθίμη ἄλοχος Διομήδεος ἱπποδάμοιο.</l>
<milestone ed="p" n="416" unit="card"/>
<l>
<milestone ed="P" unit="para"/>ἦ ῥα καὶ ἀμφοτέρῃσιν ἀπʼ ἰχῶ χειρὸς ὀμόργνυ·</l>
<l>ἄλθετο χείρ, ὀδύναι δὲ κατηπιόωντο βαρεῖαι.</l>
<l>αἳ δʼ αὖτʼ εἰσορόωσαι Ἀθηναίη τε καὶ Ἥρη</l>
<l>κερτομίοις ἐπέεσσι Δία Κρονίδην ἐρέθιζον.</l>
<l n="420">τοῖσι δὲ μύθων ἦρχε θεὰ γλαυκῶπις Ἀθήνη·</l>
<q direct="unspecified">
<l>Ζεῦ πάτερ ἦ ῥά τί μοι κεχολώσεαι ὅττι κεν εἴπω;</l>
<l>ἦ μάλα δή τινα Κύπρις Ἀχαιϊάδων ἀνιεῖσα</l>
<l>Τρωσὶν ἅμα σπέσθαι, τοὺς νῦν ἔκπαγλα φίλησε,</l>
<l>τῶν τινα καρρέζουσα Ἀχαιϊάδων ἐϋπέπλων</l>
<l n="425">πρὸς χρυσῇ περόνῃ καταμύξατο χεῖρα ἀραιήν.</l>
</q>
<l>
<milestone ed="P" unit="para"/>ὣς φάτο, μείδησεν δὲ πατὴρ ἀνδρῶν τε θεῶν τε,</l>
<l>καί ῥα καλεσσάμενος προσέφη χρυσῆν Ἀφροδίτην·</l>
<q direct="unspecified">
<l>οὔ τοι τέκνον ἐμὸν δέδοται πολεμήϊα ἔργα,</l>
<l>ἀλλὰ σύ γʼ ἱμερόεντα μετέρχεο ἔργα γάμοιο,</l>
<l n="430">ταῦτα δʼ Ἄρηϊ θοῷ καὶ Ἀθήνῃ πάντα μελήσει.</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον,</l>
<q direct="unspecified">
<l>Αἰνείᾳ δʼ ἐπόρουσε βοὴν ἀγαθὸς Διομήδης,</l>
<l>γιγνώσκων ὅ οἱ αὐτὸς ὑπείρεχε χεῖρας Ἀπόλλων·</l>
<l>ἀλλʼ ὅ γʼ ἄρʼ οὐδὲ θεὸν μέγαν ἅζετο, ἵετο δʼ αἰεὶ</l>
<l n="435">Αἰνείαν κτεῖναι καὶ ἀπὸ κλυτὰ τεύχεα δῦσαι.</l>
<l>τρὶς μὲν ἔπειτʼ ἐπόρουσε κατακτάμεναι μενεαίνων,</l>
<l>τρὶς δέ οἱ ἐστυφέλιξε φαεινὴν ἀσπίδʼ Ἀπόλλων·</l>
<l>ἀλλʼ ὅτε δὴ τὸ τέταρτον ἐπέσσυτο δαίμονι ἶσος,</l>
<l>δεινὰ δʼ ὁμοκλήσας προσέφη ἑκάεργος Ἀπόλλων·</l>
<q direct="unspecified">
<l n="440">φράζεο Τυδεΐδη καὶ χάζεο, μηδὲ θεοῖσιν</l>
<l>ἶσʼ ἔθελε φρονέειν, ἐπεὶ οὔ ποτε φῦλον ὁμοῖον</l>
<l>ἀθανάτων τε θεῶν χαμαὶ ἐρχομένων τʼ ἀνθρώπων.</l>
</q>
<l>
<milestone ed="P" unit="para"/>ὣς φάτο, Τυδεΐδης δʼ ἀνεχάζετο τυτθὸν ὀπίσσω</l>
<l>μῆνιν ἀλευάμενος ἑκατηβόλου Ἀπόλλωνος.</l>
<l n="445">Αἰνείαν δʼ ἀπάτερθεν ὁμίλου θῆκεν Ἀπόλλων</l>
<l>Περγάμῳ εἰν ἱερῇ, ὅθι οἱ νηός γε τέτυκτο.</l>
<l>ἤτοι τὸν Λητώ τε καὶ Ἄρτεμις ἰοχέαιρα</l>
<l>ἐν μεγάλῳ ἀδύτῳ ἀκέοντό τε κύδαινόν τε·</l>
<l>αὐτὰρ ὃ εἴδωλον τεῦξʼ ἀργυρότοξος Ἀπόλλων</l>
<l n="450">αὐτῷ τʼ Αἰνείᾳ ἴκελον καὶ τεύχεσι τοῖον,</l>
<l>ἀμφὶ δʼ ἄρʼ εἰδώλῳ Τρῶες καὶ δῖοι Ἀχαιοὶ</l>
<l>δῄουν ἀλλήλων ἀμφὶ στήθεσσι βοείας</l>
<l>ἀσπίδας εὐκύκλους λαισήϊά τε πτερόεντα.</l>
<l>δὴ τότε θοῦρον Ἄρηα προσηύδα Φοῖβος Ἀπόλλων·</l>
<q direct="unspecified">
<l n="455">Ἆρες Ἄρες βροτολοιγὲ μιαιφόνε τειχεσιπλῆτα,</l>
<l>οὐκ ἂν δὴ τόνδʼ ἄνδρα μάχης ἐρύσαιο μετελθὼν</l>
<l>Τυδεΐδην, ὃς νῦν γε καὶ ἂν Διὶ πατρὶ μάχοιτο;</l>
<l>Κύπριδα μὲν πρῶτα σχεδὸν οὔτασε χεῖρʼ ἐπὶ καρπῷ,</l>
<l>αὐτὰρ ἔπειτʼ αὐτῷ μοι ἐπέσσυτο δαίμονι ἶσος.</l>
<milestone ed="p" n="460" unit="card"/>
</q>
<l n="460">
<milestone ed="P" unit="para"/>ὣς εἰπὼν αὐτὸς μὲν ἐφέζετο Περγάμῳ ἄκρῃ,</l>
<l>Τρῳὰς δὲ στίχας οὖλος Ἄρης ὄτρυνε μετελθὼν</l>
<l>εἰδόμενος Ἀκάμαντι θοῷ ἡγήτορι Θρῃκῶν·</l>
<l>υἱάσι δὲ Πριάμοιο διοτρεφέεσσι κέλευεν·</l>
<l>ὦ υἱεῖς Πριάμοιο διοτρεφέος βασιλῆος</l>
<l n="465">ἐς τί ἔτι κτείνεσθαι ἐάσετε λαὸν Ἀχαιοῖς;</l>
<l>ἦ εἰς ὅ κεν ἀμφὶ πύλῃς εὖ ποιητῇσι μάχωνται;</l>
<l>κεῖται ἀνὴρ ὃν ἶσον ἐτίομεν Ἕκτορι δίῳ</l>
<l>Αἰνείας υἱὸς μεγαλήτορος Ἀγχίσαο·</l>
<l>ἀλλʼ ἄγετʼ ἐκ φλοίσβοιο σαώσομεν ἐσθλὸν ἑταῖρον.</l>
</q>
<l n="470">
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>ἔνθʼ αὖ Σαρπηδὼν μάλα νείκεσεν Ἕκτορα δῖον·</l>
<l>Ἕκτορ πῇ δή τοι μένος οἴχεται ὃ πρὶν ἔχεσκες;</l>
<l>φῆς που ἄτερ λαῶν πόλιν ἑξέμεν ἠδʼ ἐπικούρων</l>
<l>οἶος σὺν γαμβροῖσι κασιγνήτοισί τε σοῖσι.</l>
<l n="475">τῶν νῦν οὔ τινʼ ἐγὼ ἰδέειν δύναμʼ οὐδὲ νοῆσαι,</l>
<l>ἀλλὰ καταπτώσσουσι κύνες ὣς ἀμφὶ λέοντα·</l>
<l>ἡμεῖς δὲ μαχόμεσθʼ οἵ πέρ τʼ ἐπίκουροι ἔνειμεν.</l>
<l>καὶ γὰρ ἐγὼν ἐπίκουρος ἐὼν μάλα τηλόθεν ἥκω·</l>
<l>τηλοῦ γὰρ Λυκίη Ξάνθῳ ἔπι δινήεντι,</l>
<l n="480">ἔνθʼ ἄλοχόν τε φίλην ἔλιπον καὶ νήπιον υἱόν,</l>
<l>κὰδ δὲ κτήματα πολλά, τὰ ἔλδεται ὅς κʼ ἐπιδευής.</l>
<l>ἀλλὰ καὶ ὧς Λυκίους ὀτρύνω καὶ μέμονʼ αὐτὸς</l>
<l>ἀνδρὶ μαχήσασθαι· ἀτὰρ οὔ τί μοι ἐνθάδε τοῖον</l>
<l>οἷόν κʼ ἠὲ φέροιεν Ἀχαιοὶ ἤ κεν ἄγοιεν·</l>
<l n="485">τύνη δʼ ἕστηκας, ἀτὰρ οὐδʼ ἄλλοισι κελεύεις</l>
<l>λαοῖσιν μενέμεν καὶ ἀμυνέμεναι ὤρεσσι.</l>
<l>μή πως ὡς ἀψῖσι λίνου ἁλόντε πανάγρου</l>
<l>ἀνδράσι δυσμενέεσσιν ἕλωρ καὶ κύρμα γένησθε·</l>
<l>οἳ δὲ τάχʼ ἐκπέρσουσʼ εὖ ναιομένην πόλιν ὑμήν.</l>
<l n="490">σοὶ δὲ χρὴ τάδε πάντα μέλειν νύκτάς τε καὶ ἦμαρ</l>
<l>ἀρχοὺς λισσομένῳ τηλεκλειτῶν ἐπικούρων</l>
<l>νωλεμέως ἐχέμεν, κρατερὴν δʼ ἀποθέσθαι ἐνιπήν.</l>
<milestone ed="p" n="493" unit="card"/>
</q>
<l>
<milestone ed="P" unit="para"/>ὣς φάτο Σαρπηδών, δάκε δὲ φρένας Ἕκτορι μῦθος·</l>
<l>αὐτίκα δʼ ἐξ ὀχέων σὺν τεύχεσιν ἆλτο χαμᾶζε,</l>
<l n="495">πάλλων δʼ ὀξέα δοῦρα κατὰ στρατὸν ᾤχετο πάντῃ</l>
<l>ὀτρύνων μαχέσασθαι, ἔγειρε δὲ φύλοπιν αἰνήν.</l>
<l>οἳ δʼ ἐλελίχθησαν καὶ ἐναντίοι ἔσταν Ἀχαιῶν·</l>
<l>Ἀργεῖοι δʼ ὑπέμειναν ἀολλέες οὐδὲ φόβηθεν.</l>
<l>ὡς δʼ ἄνεμος ἄχνας φορέει ἱερὰς κατʼ ἀλωὰς</l>
<l n="500">ἀνδρῶν λικμώντων, ὅτε τε ξανθὴ Δημήτηρ</l>
<l>κρίνῃ ἐπειγομένων ἀνέμων καρπόν τε καὶ ἄχνας,</l>
<l>αἳ δʼ ὑπολευκαίνονται ἀχυρμιαί· ὣς τότʼ Ἀχαιοὶ</l>
<l>λευκοὶ ὕπερθε γένοντο κονισάλῳ, ὅν ῥα διʼ αὐτῶν</l>
<l>οὐρανὸν ἐς πολύχαλκον ἐπέπληγον πόδες ἵππων</l>
<l n="505">ἂψ ἐπιμισγομένων· ὑπὸ δʼ ἔστρεφον ἡνιοχῆες.</l>
<l>οἳ δὲ μένος χειρῶν ἰθὺς φέρον· ἀμφὶ δὲ νύκτα</l>
<l>θοῦρος Ἄρης ἐκάλυψε μάχῃ Τρώεσσιν ἀρήγων</l>
<l>πάντοσʼ ἐποιχόμενος· τοῦ δʼ ἐκραίαινεν ἐφετμὰς</l>
<l>Φοίβου Ἀπόλλωνος χρυσαόρου, ὅς μιν ἀνώγει</l>
<l n="510">Τρωσὶν θυμὸν ἐγεῖραι, ἐπεὶ ἴδε Παλλάδʼ Ἀθήνην</l>
<l>οἰχομένην· ἣ γάρ ῥα πέλεν Δαναοῖσιν ἀρηγών.</l>
<l>αὐτὸς δʼ Αἰνείαν μάλα πίονος ἐξ ἀδύτοιο</l>
<l>ἧκε, καὶ ἐν στήθεσσι μένος βάλε ποιμένι λαῶν.</l>
<l>Αἰνείας δʼ ἑτάροισι μεθίστατο· τοὶ δὲ χάρησαν,</l>
<l n="515">ὡς εἶδον ζωόν τε καὶ ἀρτεμέα προσιόντα</l>
<l>καὶ μένος ἐσθλὸν ἔχοντα· μετάλλησάν γε μὲν οὔ τι.</l>
<l>οὐ γὰρ ἔα πόνος ἄλλος, ὃν ἀργυρότοξος ἔγειρεν</l>
<l>Ἄρης τε βροτολοιγὸς Ἔρις τʼ ἄμοτον μεμαυῖα.</l>
<l>
<milestone ed="P" unit="para"/>τοὺς δʼ Αἴαντε δύω καὶ Ὀδυσσεὺς καὶ Διομήδης</l>
<l n="520">ὄτρυνον Δαναοὺς πολεμιζέμεν· οἳ δὲ καὶ αὐτοὶ</l>
<l>οὔτε βίας Τρώων ὑπεδείδισαν οὔτε ἰωκάς,</l>
<l>ἀλλʼ ἔμενον νεφέλῃσιν ἐοικότες ἅς τε Κρονίων</l>
<l>νηνεμίης ἔστησεν ἐπʼ ἀκροπόλοισιν ὄρεσσιν</l>
<l>ἀτρέμας, ὄφρʼ εὕδῃσι μένος Βορέαο καὶ ἄλλων</l>
<l n="525">ζαχρειῶν ἀνέμων, οἵ τε νέφεα σκιόεντα</l>
<l>πνοιῇσιν λιγυρῇσι διασκιδνᾶσιν ἀέντες·</l>
<l>ὣς Δαναοὶ Τρῶας μένον ἔμπεδον οὐδὲ φέβοντο.</l>
<l>Ἀτρεΐδης δʼ ἀνʼ ὅμιλον ἐφοίτα πολλὰ κελεύων·</l>
<l>ὦ φίλοι ἀνέρες ἔστε καὶ ἄλκιμον ἦτορ ἕλεσθε,</l>
<l n="530">ἀλλήλους τʼ αἰδεῖσθε κατὰ κρατερὰς ὑσμίνας·</l>
<l>αἰδομένων ἀνδρῶν πλέονες σόοι ἠὲ πέφανται·</l>
<l>φευγόντων δʼ οὔτʼ ἂρ κλέος ὄρνυται οὔτε τις ἀλκή.</l>
<milestone ed="p" n="533" unit="card"/>
<l>
<milestone ed="P" unit="para"/>ἦ καὶ ἀκόντισε δουρὶ θοῶς, βάλε δὲ πρόμον ἄνδρα</l>
<l>Αἰνείω ἕταρον μεγαθύμου Δηϊκόωντα</l>
<l n="535">Περγασίδην, ὃν Τρῶες ὁμῶς Πριάμοιο τέκεσσι</l>
<l>τῖον, ἐπεὶ θοὸς ἔσκε μετὰ πρώτοισι μάχεσθαι.</l>
<l>τόν ῥα κατʼ ἀσπίδα δουρὶ βάλε κρείων Ἀγαμέμνων·</l>
<l>ἣ δʼ οὐκ ἔγχος ἔρυτο, διὰ πρὸ δὲ εἴσατο χαλκός,</l>
<l>νειαίρῃ δʼ ἐν γαστρὶ διὰ ζωστῆρος ἔλασσε·</l>
<l n="540">δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
<l>
<milestone ed="P" unit="para"/>ἔνθʼ αὖτʼ Αἰνείας Δαναῶν ἕλεν ἄνδρας ἀρίστους</l>
<l>υἷε Διοκλῆος Κρήθωνά τε Ὀρσίλοχόν τε,</l>
<l>τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ</l>
<l>ἀφνειὸς βιότοιο, γένος δʼ ἦν ἐκ ποταμοῖο</l>
<l n="545">Ἀλφειοῦ, ὅς τʼ εὐρὺ ῥέει Πυλίων διὰ γαίης,</l>
<l>ὃς τέκετʼ Ὀρτίλοχον πολέεσσʼ ἄνδρεσσιν ἄνακτα·</l>
<l>Ὀρτίλοχος δʼ ἄρʼ ἔτικτε Διοκλῆα μεγάθυμον,</l>
<l>ἐκ δὲ Διοκλῆος διδυμάονε παῖδε γενέσθην,</l>
<l>Κρήθων Ὀρσίλοχός τε μάχης εὖ εἰδότε πάσης.</l>
<l n="550">τὼ μὲν ἄρʼ ἡβήσαντε μελαινάων ἐπὶ νηῶν</l>
<l>Ἴλιον εἰς εὔπωλον ἅμʼ Ἀργείοισιν ἑπέσθην,</l>
<l>τιμὴν Ἀτρεΐδῃς Ἀγαμέμνονι καὶ Μενελάῳ</l>
<l>ἀρνυμένω· τὼ δʼ αὖθι τέλος θανάτοιο κάλυψεν.</l>
<l>οἵω τώ γε λέοντε δύω ὄρεος κορυφῇσιν</l>
<l n="555">ἐτραφέτην ὑπὸ μητρὶ βαθείης τάρφεσιν ὕλης·</l>
<l>τὼ μὲν ἄρʼ ἁρπάζοντε βόας καὶ ἴφια μῆλα</l>
<l>σταθμοὺς ἀνθρώπων κεραΐζετον, ὄφρα καὶ αὐτὼ</l>
<l>ἀνδρῶν ἐν παλάμῃσι κατέκταθεν ὀξέϊ χαλκῷ·</l>
<l>τοίω τὼ χείρεσσιν ὑπʼ Αἰνείαο δαμέντε</l>
<l n="560">καππεσέτην, ἐλάτῃσιν ἐοικότες ὑψηλῇσι.</l>
<l>
<milestone ed="P" unit="para"/>τὼ δὲ πεσόντʼ ἐλέησεν ἀρηΐφιλος Μενέλαος,</l>
<l>βῆ δὲ διὰ προμάχων κεκορυθμένος αἴθοπι χαλκῷ</l>
<l>σείων ἐγχείην· τοῦ δʼ ὄτρυνεν μένος Ἄρης,</l>
<l>τὰ φρονέων ἵνα χερσὶν ὑπʼ Αἰνείαο δαμείη.</l>
<l n="565">τὸν δʼ ἴδεν Ἀντίλοχος μεγαθύμου Νέστορος υἱός,</l>
<l>βῆ δὲ διὰ προμάχων· περὶ γὰρ δίε ποιμένι λαῶν</l>
<l>μή τι πάθοι, μέγα δέ σφας ἀποσφήλειε πόνοιο.</l>
<l>τὼ μὲν δὴ χεῖράς τε καὶ ἔγχεα ὀξυόεντα</l>
<l>ἀντίον ἀλλήλων ἐχέτην μεμαῶτε μάχεσθαι·</l>
<l n="570">Ἀντίλοχος δὲ μάλʼ ἄγχι παρίστατο ποιμένι λαῶν.</l>
<l>Αἰνείας δʼ οὐ μεῖνε θοός περ ἐὼν πολεμιστὴς</l>
<l>ὡς εἶδεν δύο φῶτε παρʼ ἀλλήλοισι μένοντε.</l>
<l>οἳ δʼ ἐπεὶ οὖν νεκροὺς ἔρυσαν μετὰ λαὸν Ἀχαιῶν,</l>
<l>τὼ μὲν ἄρα δειλὼ βαλέτην ἐν χερσὶν ἑταίρων,</l>
<l n="575">αὐτὼ δὲ στρεφθέντε μετὰ πρώτοισι μαχέσθην.</l>
<milestone ed="p" n="576" unit="card"/>
<l>
<milestone ed="P" unit="para"/>ἔνθα Πυλαιμένεα ἑλέτην ἀτάλαντον Ἄρηϊ</l>
<l>ἀρχὸν Παφλαγόνων μεγαθύμων ἀσπιστάων.</l>
<l>τὸν μὲν ἄρʼ Ἀτρεΐδης δουρικλειτὸς Μενέλαος</l>
<l>ἑσταότʼ ἔγχεϊ νύξε κατὰ κληῗδα τυχήσας·</l>
<l n="580">Ἀντίλοχος δὲ Μύδωνα βάλʼ ἡνίοχον θεράποντα</l>
<l>ἐσθλὸν Ἀτυμνιάδην· ὃ δʼ ὑπέστρεφε μώνυχας ἵππους·</l>
<l>χερμαδίῳ ἀγκῶνα τυχὼν μέσον· ἐκ δʼ ἄρα χειρῶν</l>
<l>ἡνία λεύκʼ ἐλέφαντι χαμαὶ πέσον ἐν κονίῃσιν.</l>
<l>Ἀντίλοχος δʼ ἄρʼ ἐπαΐξας ξίφει ἤλασε κόρσην·</l>
<l n="585">αὐτὰρ ὅ γʼ ἀσθμαίνων εὐεργέος ἔκπεσε δίφρου</l>
<l>κύμβαχος ἐν κονίῃσιν ἐπὶ βρεχμόν τε καὶ ὤμους.</l>
<l>δηθὰ μάλʼ ἑστήκει· τύχε γάρ ῥʼ ἀμάθοιο βαθείης·</l>
<l>ὄφρʼ ἵππω πλήξαντε χαμαὶ βάλον ἐν κονίῃσι·</l>
<l>τοὺς ἵμασʼ Ἀντίλοχος, μετὰ δὲ στρατὸν ἤλασʼ Ἀχαιῶν.</l>
<l n="590">
<milestone ed="P" unit="para"/>τοὺς δʼ Ἕκτωρ ἐνόησε κατὰ στίχας, ὦρτο δʼ ἐπʼ αὐτοὺς</l>
<l>κεκλήγων· ἅμα δὲ Τρώων εἵποντο φάλαγγες</l>
<l>καρτεραί· ἦρχε δʼ ἄρα σφιν Ἄρης καὶ πότνιʼ Ἐνυώ,</l>
<l>ἣ μὲν ἔχουσα Κυδοιμὸν ἀναιδέα δηϊοτῆτος,</l>
<l>Ἄρης δʼ ἐν παλάμῃσι πελώριον ἔγχος ἐνώμα,</l>
<l n="595">φοίτα δʼ ἄλλοτε μὲν πρόσθʼ Ἕκτορος, ἄλλοτʼ ὄπισθε.</l>
<l>
<milestone ed="P" unit="para"/>τὸν δὲ ἰδὼν ῥίγησε βοὴν ἀγαθὸς Διομήδης·</l>
<l>ὡς δʼ ὅτʼ ἀνὴρ ἀπάλαμνος ἰὼν πολέος πεδίοιο</l>
<l>στήῃ ἐπʼ ὠκυρόῳ ποταμῷ ἅλα δὲ προρέοντι</l>
<l>ἀφρῷ μορμύροντα ἰδών, ἀνά τʼ ἔδραμʼ ὀπίσσω,</l>
<l n="600">ὣς τότε Τυδεΐδης ἀνεχάζετο, εἶπέ τε λαῷ·</l>
<l>ὦ φίλοι οἷον δὴ θαυμάζομεν Ἕκτορα δῖον</l>
<l>αἰχμητήν τʼ ἔμεναι καὶ θαρσαλέον πολεμιστήν·</l>
<l>τῷ δʼ αἰεὶ πάρα εἷς γε θεῶν, ὃς λοιγὸν ἀμύνει·</l>
<l>καὶ νῦν οἱ πάρα κεῖνος Ἄρης βροτῷ ἀνδρὶ ἐοικώς.</l>
<l n="605">ἀλλὰ πρὸς Τρῶας τετραμμένοι αἰὲν ὀπίσσω</l>
<l>εἴκετε, μηδὲ θεοῖς μενεαινέμεν ἶφι μάχεσθαι.</l>
</q>
<l>
<milestone ed="P" unit="para"/>ὣς ἄρʼ ἔφη, Τρῶες δὲ μάλα σχεδὸν ἤλυθον αὐτῶν.</l>
<l>ἔνθʼ Ἕκτωρ δύο φῶτε κατέκτανεν εἰδότε χάρμης</l>
<l>εἰν ἑνὶ δίφρῳ ἐόντε, Μενέσθην Ἀγχίαλόν τε.</l>
<l n="610">τὼ δὲ πεσόντʼ ἐλέησε μέγας Τελαμώνιος Αἴας·</l>
<l>στῆ δὲ μάλʼ ἐγγὺς ἰών, καὶ ἀκόντισε δουρὶ φαεινῷ,</l>
<l>καὶ βάλεν Ἄμφιον Σελάγου υἱόν, ὅς ῥʼ ἐνὶ Παισῷ</l>
<l>ναῖε πολυκτήμων πολυλήϊος· ἀλλά ἑ μοῖρα</l>
<l>ἦγʼ ἐπικουρήσοντα μετὰ Πρίαμόν τε καὶ υἷας.</l>
<l n="615">τόν ῥα κατὰ ζωστῆρα βάλεν Τελαμώνιος Αἴας,</l>
<l>νειαίρῃ δʼ ἐν γαστρὶ πάγη δολιχόσκιον ἔγχος,</l>
<l>δούπησεν δὲ πεσών· ὃ δʼ ἐπέδραμε φαίδιμος Αἴας</l>
<l>τεύχεα συλήσων· Τρῶες δʼ ἐπὶ δούρατʼ ἔχευαν</l>
<l>ὀξέα παμφανόωντα· σάκος δʼ ἀνεδέξατο πολλά.</l>
<l n="620">αὐτὰρ ὃ λὰξ προσβὰς ἐκ νεκροῦ χάλκεον ἔγχος</l>
<l>ἐσπάσατʼ· οὐδʼ ἄρʼ ἔτʼ ἄλλα δυνήσατο τεύχεα καλὰ</l>
<l>ὤμοιιν ἀφελέσθαι· ἐπείγετο γὰρ βελέεσσι.</l>
<l>δεῖσε δʼ ὅ γʼ ἀμφίβασιν κρατερὴν Τρώων ἀγερώχων,</l>
<l>οἳ πολλοί τε καὶ ἐσθλοὶ ἐφέστασαν ἔγχεʼ ἔχοντες,</l>
<l n="625">οἵ ἑ μέγαν περ ἐόντα καὶ ἴφθιμον καὶ ἀγαυὸν</l>
<l>ὦσαν ἀπὸ σφείων· ὃ δὲ χασσάμενος πελεμίχθη.</l>
<milestone ed="p" n="627" unit="card"/>
</q>
<l>
<milestone ed="P" unit="para"/>ὣς οἳ μὲν πονέοντο κατὰ κρατερὴν ὑσμίνην·</l>
<l>Τληπόλεμον δʼ Ἡρακλεΐδην ἠΰν τε μέγαν τε</l>
<l>ὦρσεν ἐπʼ ἀντιθέῳ Σαρπηδόνι μοῖρα κραταιή.</l>
<l n="630">οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες</l>
<l>υἱός θʼ υἱωνός τε Διὸς νεφεληγερέταο,</l>
<l>τὸν καὶ Τληπόλεμος πρότερος πρὸς μῦθον ἔειπε·</l>
<q direct="unspecified">
<l>Σαρπῆδον Λυκίων βουληφόρε, τίς τοι ἀνάγκη</l>
<l>πτώσσειν ἐνθάδʼ ἐόντι μάχης ἀδαήμονι φωτί;</l>
<l n="635">ψευδόμενοι δέ σέ φασι Διὸς γόνον αἰγιόχοιο</l>
<l>εἶναι, ἐπεὶ πολλὸν κείνων ἐπιδεύεαι ἀνδρῶν</l>
<l>οἳ Διὸς ἐξεγένοντο ἐπὶ προτέρων ἀνθρώπων·</l>
<l>ἀλλʼ οἷόν τινά φασι βίην Ἡρακληείην</l>
<l>εἶναι, ἐμὸν πατέρα θρασυμέμνονα θυμολέοντα·</l>
<l n="640">ὅς ποτε δεῦρʼ ἐλθὼν ἕνεχʼ ἵππων Λαομέδοντος</l>
<l>ἓξ οἴῃς σὺν νηυσὶ καὶ ἀνδράσι παυροτέροισιν</l>
<l>Ἰλίου ἐξαλάπαξε πόλιν, χήρωσε δʼ ἀγυιάς·</l>
<l>σοὶ δὲ κακὸς μὲν θυμός, ἀποφθινύθουσι δὲ λαοί.</l>
<l>οὐδέ τί σε Τρώεσσιν ὀΐομαι ἄλκαρ ἔσεσθαι</l>
<l n="645">ἐλθόντʼ ἐκ Λυκίης, οὐδʼ εἰ μάλα καρτερός ἐσσι,</l>
<l>ἀλλʼ ὑπʼ ἐμοὶ δμηθέντα πύλας Ἀΐδαο περήσειν.</l>
<l>
<milestone ed="P" unit="para"/>τὸν δʼ αὖ Σαρπηδὼν Λυκίων ἀγὸς ἀντίον ηὔδα·</l>
<l>Τληπόλεμʼ ἤτοι κεῖνος ἀπώλεσεν Ἴλιον ἱρὴν</l>
<l>ἀνέρος ἀφραδίῃσιν ἀγαυοῦ Λαομέδοντος,</l>
<l n="650">ὅς ῥά μιν εὖ ἕρξαντα κακῷ ἠνίπαπε μύθῳ,</l>
<q direct="unspecified">
<l>οὐδʼ ἀπέδωχʼ ἵππους, ὧν εἵνεκα τηλόθεν ἦλθε.</l>
<l>σοὶ δʼ ἐγὼ ἐνθάδε φημὶ φόνον καὶ κῆρα μέλαιναν</l>
<l>ἐξ ἐμέθεν τεύξεσθαι, ἐμῷ δʼ ὑπὸ δουρὶ δαμέντα</l>
<l>εὖχος ἐμοὶ δώσειν, ψυχὴν δʼ Ἄϊδι κλυτοπώλῳ.</l>
</q>
<l n="655">
<milestone ed="P" unit="para"/>ὣς φάτο Σαρπηδών, ὃ δʼ ἀνέσχετο μείλινον ἔγχος</l>
<l>Τληπόλεμος· καὶ τῶν μὲν ἁμαρτῇ δούρατα μακρὰ</l>
<l>ἐκ χειρῶν ἤϊξαν· ὃ μὲν βάλεν αὐχένα μέσσον</l>
<l>Σαρπηδών, αἰχμὴ δὲ διαμπερὲς ἦλθʼ ἀλεγεινή·</l>
<l>τὸν δὲ κατʼ ὀφθαλμῶν ἐρεβεννὴ νὺξ ἐκάλυψε.</l>
<l n="660">Τληπόλεμος δʼ ἄρα μηρὸν ἀριστερὸν ἔγχεϊ μακρῷ</l>
<l>βεβλήκειν, αἰχμὴ δὲ διέσσυτο μαιμώωσα</l>
<l>ὀστέω ἐγχριμφθεῖσα, πατὴρ δʼ ἔτι λοιγὸν ἄμυνεν.</l>
<l>
<milestone ed="P" unit="para"/>οἳ μὲν ἄρʼ ἀντίθεον Σαρπηδόνα δῖοι ἑταῖροι</l>
<l>ἐξέφερον πολέμοιο· βάρυνε δέ μιν δόρυ μακρὸν</l>
<l n="665">ἑλκόμενον· τὸ μὲν οὔ τις ἐπεφράσατʼ οὐδὲ νόησε</l>
<l>μηροῦ ἐξερύσαι δόρυ μείλινον ὄφρʼ ἐπιβαίη</l>
<l>σπευδόντων· τοῖον γὰρ ἔχον πόνον ἀμφιέποντες.</l>
<milestone ed="p" n="668" unit="card"/>
<l>
<milestone ed="P" unit="para"/>Τληπόλεμον δʼ ἑτέρωθεν ἐϋκνήμιδες Ἀχαιοὶ</l>
<l>ἐξέφερον πολέμοιο· νόησε δὲ δῖος Ὀδυσσεὺς</l>
<l n="670">τλήμονα θυμὸν ἔχων, μαίμησε δέ οἱ φίλον ἦτορ·</l>
<l>μερμήριξε δʼ ἔπειτα κατὰ φρένα καὶ κατὰ θυμὸν</l>
<l>ἢ προτέρω Διὸς υἱὸν ἐριγδούποιο διώκοι,</l>
<l>ἦ ὅ γε τῶν πλεόνων Λυκίων ἀπὸ θυμὸν ἕλοιτο.</l>
<l>οὐδʼ ἄρʼ Ὀδυσσῆϊ μεγαλήτορι μόρσιμον ἦεν</l>
<l n="675">ἴφθιμον Διὸς υἱὸν ἀποκτάμεν ὀξέϊ χαλκῷ·</l>
<l>τώ ῥα κατὰ πληθὺν Λυκίων τράπε θυμὸν Ἀθήνη.</l>
<l>ἔνθʼ ὅ γε Κοίρανον εἷλεν Ἀλάστορά τε Χρομίον τε</l>
<l>Ἄλκανδρόν θʼ Ἅλιόν τε Νοήμονά τε Πρύτανίν τε.</l>
<l>καί νύ κʼ ἔτι πλέονας Λυκίων κτάνε δῖος Ὀδυσσεὺς</l>
<l n="680">εἰ μὴ ἄρʼ ὀξὺ νόησε μέγας κορυθαίολος Ἕκτωρ·</l>
<l>βῆ δὲ διὰ προμάχων κεκορυθμένος αἴθοπι χαλκῷ</l>
<l>δεῖμα φέρων Δαναοῖσι· χάρη δʼ ἄρα οἱ προσιόντι</l>
<l>Σαρπηδὼν Διὸς υἱός, ἔπος δʼ ὀλοφυδνὸν ἔειπε·</l>
<q direct="unspecified">
<l>Πριαμίδη, μὴ δή με ἕλωρ Δαναοῖσιν ἐάσῃς</l>
<l n="685">κεῖσθαι, ἀλλʼ ἐπάμυνον· ἔπειτά με καὶ λίποι αἰὼν</l>
<l>ἐν πόλει ὑμετέρῃ, ἐπεὶ οὐκ ἄρʼ ἔμελλον ἔγωγε</l>
<l>νοστήσας οἶκον δὲ φίλην ἐς πατρίδα γαῖαν</l>
<l>εὐφρανέειν ἄλοχόν τε φίλην καὶ νήπιον υἱόν.</l>
</q>
<l>
<milestone ed="P" unit="para"/>ὣς φάτο, τὸν δʼ οὔ τι προσέφη κορυθαίολος Ἕκτωρ,</l>
<l n="690">ἀλλὰ παρήϊξεν λελιημένος ὄφρα τάχιστα</l>
<l>ὤσαιτʼ Ἀργείους, πολέων δʼ ἀπὸ θυμὸν ἕλοιτο.</l>
<l>οἳ μὲν ἄρʼ ἀντίθεον Σαρπηδόνα δῖοι ἑταῖροι</l>
<l>εἷσαν ὑπʼ αἰγιόχοιο Διὸς περικαλλέϊ φηγῷ·</l>
<l>ἐκ δʼ ἄρα οἱ μηροῦ δόρυ μείλινον ὦσε θύραζε</l>
<l n="695">ἴφθιμος Πελάγων, ὅς οἱ φίλος ἦεν ἑταῖρος.</l>
<l>τὸν δʼ ἔλιπε ψυχή, κατὰ δʼ ὀφθαλμῶν κέχυτʼ ἀχλύς·</l>
<l>αὖτις δʼ ἐμπνύνθη, περὶ δὲ πνοιὴ Βορέαο</l>
<l>ζώγρει ἐπιπνείουσα κακῶς κεκαφηότα θυμόν.</l>
<l>
<milestone ed="P" unit="para"/>Ἀργεῖοι δʼ ὑπʼ Ἄρηϊ καὶ Ἕκτορι χαλκοκορυστῇ</l>
<l n="700">οὔτε ποτὲ προτρέποντο μελαινάων ἐπὶ νηῶν</l>
<l>οὔτε ποτʼ ἀντεφέροντο μάχῃ, ἀλλʼ αἰὲν ὀπίσσω</l>
<l>χάζονθʼ, ὡς ἐπύθοντο μετὰ Τρώεσσιν Ἄρηα.</l>
<l>
<milestone ed="P" unit="para"/>ἔνθα τίνα πρῶτον τίνα δʼ ὕστατον ἐξενάριξαν</l>
<l>Ἕκτωρ τε Πριάμοιο πάϊς καὶ χάλκεος Ἄρης;</l>
<l n="705">ἀντίθεον Τεύθραντʼ, ἐπὶ δὲ πλήξιππον Ὀρέστην,</l>
<l>Τρῆχόν τʼ αἰχμητὴν Αἰτώλιον Οἰνόμαόν τε,</l>
<l>Οἰνοπίδην θʼ Ἕλενον καὶ Ὀρέσβιον αἰολομίτρην,</l>
<l>ὅς ῥʼ ἐν Ὕλῃ ναίεσκε μέγα πλούτοιο μεμηλώς,</l>
<l>λίμνῃ κεκλιμένος Κηφισίδι· πὰρ δέ οἱ ἄλλοι</l>
<l n="710">ναῖον Βοιωτοὶ μάλα πίονα δῆμον ἔχοντες.</l>
<milestone ed="p" n="711" unit="card"/>
</q>
<l>
<milestone ed="P" unit="para"/>τοὺς δʼ ὡς οὖν ἐνόησε θεὰ λευκώλενος Ἥρη</l>
<l>Ἀργείους ὀλέκοντας ἐνὶ κρατερῇ ὑσμίνῃ,</l>
<l>αὐτίκʼ Ἀθηναίην ἔπεα πτερόεντα προσηύδα·</l>
<q direct="unspecified">
<l>ὢ πόποι αἰγιόχοιο Διὸς τέκος Ἀτρυτώνη,</l>
<l n="715">ἦ ῥʼ ἅλιον τὸν μῦθον ὑπέστημεν Μενελάῳ</l>
<l>Ἴλιον ἐκπέρσαντʼ εὐτείχεον ἀπονέεσθαι,</l>
<l>εἰ οὕτω μαίνεσθαι ἐάσομεν οὖλον Ἄρηα.</l>
<l>ἀλλʼ ἄγε δὴ καὶ νῶϊ μεδώμεθα θούριδος ἀλκῆς.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ γλαυκῶπις Ἀθήνη.</l>
<l n="720">ἣ μὲν ἐποιχομένη χρυσάμπυκας ἔντυεν ἵππους</l>
<l>Ἥρη πρέσβα θεὰ θυγάτηρ μεγάλοιο Κρόνοιο·</l>
<l>Ἥβη δʼ ἀμφʼ ὀχέεσσι θοῶς βάλε καμπύλα κύκλα</l>
<l>χάλκεα ὀκτάκνημα σιδηρέῳ ἄξονι ἀμφίς.</l>
<l>τῶν ἤτοι χρυσέη ἴτυς ἄφθιτος, αὐτὰρ ὕπερθε</l>
<l n="725">χάλκεʼ ἐπίσσωτρα προσαρηρότα, θαῦμα ἰδέσθαι·</l>
<l>πλῆμναι δʼ ἀργύρου εἰσὶ περίδρομοι ἀμφοτέρωθεν·</l>
<l>δίφρος δὲ χρυσέοισι καὶ ἀργυρέοισιν ἱμᾶσιν</l>
<l>ἐντέταται, δοιαὶ δὲ περίδρομοι ἄντυγές εἰσι.</l>
<l>τοῦ δʼ ἐξ ἀργύρεος ῥυμὸς πέλεν· αὐτὰρ ἐπʼ ἄκρῳ</l>
<l n="730">δῆσε χρύσειον καλὸν ζυγόν, ἐν δὲ λέπαδνα</l>
<l>κάλʼ ἔβαλε χρύσειʼ· ὑπὸ δὲ ζυγὸν ἤγαγεν Ἥρη</l>
<l>ἵππους ὠκύποδας, μεμαυῖʼ ἔριδος καὶ ἀϋτῆς.</l>
<l>
<milestone ed="P" unit="para"/>αὐτὰρ Ἀθηναίη κούρη Διὸς αἰγιόχοιο</l>
<l>πέπλον μὲν κατέχευεν ἑανὸν πατρὸς ἐπʼ οὔδει</l>
<l n="735">ποικίλον, ὅν ῥʼ αὐτὴ ποιήσατο καὶ κάμε χερσίν·</l>
<l>ἣ δὲ χιτῶνʼ ἐνδῦσα Διὸς νεφεληγερέταο</l>
<l>τεύχεσιν ἐς πόλεμον θωρήσσετο δακρυόεντα.</l>
<l>ἀμφὶ δʼ ἄρʼ ὤμοισιν βάλετʼ αἰγίδα θυσσανόεσσαν</l>
<l>δεινήν, ἣν περὶ μὲν πάντῃ Φόβος ἐστεφάνωται,</l>
<l n="740">ἐν δʼ Ἔρις, ἐν δʼ Ἀλκή, ἐν δὲ κρυόεσσα Ἰωκή,</l>
<l>ἐν δέ τε Γοργείη κεφαλὴ δεινοῖο πελώρου</l>
<l>δεινή τε σμερδνή τε, Διὸς τέρας αἰγιόχοιο.</l>
<l>κρατὶ δʼ ἐπʼ ἀμφίφαλον κυνέην θέτο τετραφάληρον</l>
<l>χρυσείην, ἑκατὸν πολίων πρυλέεσσʼ ἀραρυῖαν·</l>
<l n="745">ἐς δʼ ὄχεα φλόγεα ποσὶ βήσετο, λάζετο δʼ ἔγχος</l>
<l>βριθὺ μέγα στιβαρόν, τῷ δάμνησι στίχας ἀνδρῶν</l>
<l>ἡρώων, οἷσίν τε κοτέσσεται ὀβριμοπάτρη.</l>
<l>Ἥρη δὲ μάστιγι θοῶς ἐπεμαίετʼ ἄρʼ ἵππους·</l>
<l>αὐτόμαται δὲ πύλαι μύκον οὐρανοῦ ἃς ἔχον Ὧραι,</l>
<l n="750">τῇς ἐπιτέτραπται μέγας οὐρανὸς Οὔλυμπός τε</l>
<l>ἠμὲν ἀνακλῖναι πυκινὸν νέφος ἠδʼ ἐπιθεῖναι.</l>
<l>τῇ ῥα διʼ αὐτάων κεντρηνεκέας ἔχον ἵππους·</l>
<l>εὗρον δὲ Κρονίωνα θεῶν ἄτερ ἥμενον ἄλλων</l>
<l>ἀκροτάτῃ κορυφῇ πολυδειράδος Οὐλύμποιο.</l>
<l n="755">ἔνθʼ ἵππους στήσασα θεὰ λευκώλενος Ἥρη</l>
<l>Ζῆνʼ ὕπατον Κρονίδην ἐξείρετο καὶ προσέειπε·</l>
<q direct="unspecified">
<l>Ζεῦ πάτερ οὐ νεμεσίζῃ Ἄρῃ τάδε καρτερὰ ἔργα</l>
<l>ὁσσάτιόν τε καὶ οἷον ἀπώλεσε λαὸν Ἀχαιῶν</l>
<l>μὰψ ἀτὰρ οὐ κατὰ κόσμον ἐμοὶ δʼ ἄχος, οἳ δὲ ἕκηλοι</l>
<l n="760">τέρπονται Κύπρίς τε καὶ ἀργυρότοξος Ἀπόλλων</l>
<l>ἄφρονα τοῦτον ἀνέντες, ὃς οὔ τινα οἶδε θέμιστα;</l>
<l>Ζεῦ πάτερ ἦ ῥά τί μοι κεχολώσεαι, αἴ κεν Ἄρηα</l>
<l>λυγρῶς πεπληγυῖα μάχης ἐξαποδίωμαι;</l>
<milestone ed="p" n="764" unit="card"/>
<l>
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l n="765">ἄγρει μάν οἱ ἔπορσον Ἀθηναίην ἀγελείην,</l>
<l>ἥ ἑ μάλιστʼ εἴωθε κακῇς ὀδύνῃσι πελάζειν.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ λευκώλενος Ἥρη,</l>
<l>μάστιξεν δʼ ἵππους· τὼ δʼ οὐκ ἀέκοντε πετέσθην</l>
<l>μεσσηγὺς γαίης τε καὶ οὐρανοῦ ἀστερόεντος.</l>
<l n="770">ὅσσον δʼ ἠεροειδὲς ἀνὴρ ἴδεν ὀφθαλμοῖσιν</l>
<l>ἥμενος ἐν σκοπιῇ, λεύσσων ἐπὶ οἴνοπα πόντον,</l>
<l>τόσσον ἐπιθρῴσκουσι θεῶν ὑψηχέες ἵπποι.</l>
<l>ἀλλʼ ὅτε δὴ Τροίην ἷξον ποταμώ τε ῥέοντε,</l>
<l>ἧχι ῥοὰς Σιμόεις συμβάλλετον ἠδὲ Σκάμανδρος,</l>
<l n="775">ἔνθʼ ἵππους ἔστησε θεὰ λευκώλενος Ἥρη</l>
<l>λύσασʼ ἐξ ὀχέων, περὶ δʼ ἠέρα πουλὺν ἔχευε·</l>
<l>τοῖσιν δʼ ἀμβροσίην Σιμόεις ἀνέτειλε νέμεσθαι.</l>
<l>
<milestone ed="P" unit="para"/>αἳ δὲ βάτην τρήρωσι πελειάσιν ἴθμαθʼ ὁμοῖαι</l>
<l>ἀνδράσιν Ἀργείοισιν ἀλεξέμεναι μεμαυῖαι·</l>
<l n="780">ἀλλʼ ὅτε δή ῥʼ ἵκανον ὅθι πλεῖστοι καὶ ἄριστοι</l>
<l>ἕστασαν ἀμφὶ βίην Διομήδεος ἱπποδάμοιο</l>
<l>εἰλόμενοι λείουσιν ἐοικότες ὠμοφάγοισιν</l>
<l>ἢ συσὶ κάπροισιν, τῶν τε σθένος οὐκ ἀλαπαδνόν,</l>
<l>ἔνθα στᾶσʼ ἤϋσε θεὰ λευκώλενος Ἥρη</l>
<l n="785">Στέντορι εἰσαμένη μεγαλήτορι χαλκεοφώνῳ,</l>
<l>ὃς τόσον αὐδήσασχʼ ὅσον ἄλλοι πεντήκοντα·</l>
<l>αἰδὼς Ἀργεῖοι κάκʼ ἐλέγχεα εἶδος ἀγητοί·</l>
<l>ὄφρα μὲν ἐς πόλεμον πωλέσκετο δῖος Ἀχιλλεύς,</l>
<l>οὐδέ ποτε Τρῶες πρὸ πυλάων Δαρδανιάων</l>
<l n="790">οἴχνεσκον· κείνου γὰρ ἐδείδισαν ὄβριμον ἔγχος·</l>
<l>νῦν δὲ ἑκὰς πόλιος κοίλῃς ἐπὶ νηυσὶ μάχονται.</l>
<milestone ed="p" n="792" unit="card"/>
</q>
<l>
<milestone ed="P" unit="para"/>ὣς εἰποῦσʼ ὄτρυνε μένος καὶ θυμὸν ἑκάστου.</l>
<l>Τυδεΐδῃ δʼ ἐπόρουσε θεὰ γλαυκῶπις Ἀθήνη·</l>
<l>εὗρε δὲ τόν γε ἄνακτα παρʼ ἵπποισιν καὶ ὄχεσφιν</l>
<l n="795">ἕλκος ἀναψύχοντα τό μιν βάλε Πάνδαρος ἰῷ.</l>
<l>ἱδρὼς γάρ μιν ἔτειρεν ὑπὸ πλατέος τελαμῶνος</l>
<l>ἀσπίδος εὐκύκλου· τῷ τείρετο, κάμνε δὲ χεῖρα,</l>
<l>ἂν δʼ ἴσχων τελαμῶνα κελαινεφὲς αἷμʼ ἀπομόργνυ.</l>
<l>ἱππείου δὲ θεὰ ζυγοῦ ἥψατο φώνησέν τε·</l>
<l n="800">ἦ ὀλίγον οἷ παῖδα ἐοικότα γείνατο Τυδεύς.</l>
<l>Τυδεύς τοι μικρὸς μὲν ἔην δέμας, ἀλλὰ μαχητής·</l>
<l>καί ῥʼ ὅτε πέρ μιν ἐγὼ πολεμίζειν οὐκ εἴασκον</l>
<l>οὐδʼ ἐκπαιφάσσειν, ὅτε τʼ ἤλυθε νόσφιν Ἀχαιῶν</l>
<l>ἄγγελος ἐς Θήβας πολέας μετὰ Καδμείωνας·</l>
<l n="805">δαίνυσθαί μιν ἄνωγον ἐνὶ μεγάροισιν ἕκηλον·</l>
<l>αὐτὰρ ὃ θυμὸν ἔχων ὃν καρτερὸν ὡς τὸ πάρος περ</l>
<l>κούρους Καδμείων προκαλίζετο, πάντα δʼ ἐνίκα</l>
<l>ῥηϊδίως· τοίη οἱ ἐγὼν ἐπιτάρροθος ἦα.</l>
<l>σοὶ δʼ ἤτοι μὲν ἐγὼ παρά θʼ ἵσταμαι ἠδὲ φυλάσσω,</l>
<l n="810">καί σε προφρονέως κέλομαι Τρώεσσι μάχεσθαι·</l>
<l>ἀλλά σευ ἢ κάματος πολυᾶϊξ γυῖα δέδυκεν</l>
<l>ἤ νύ σέ που δέος ἴσχει ἀκήριον· οὐ σύ γʼ ἔπειτα</l>
<l>Τυδέος ἔκγονός ἐσσι δαΐφρονος Οἰνεΐδαο.</l>
<l>
<milestone ed="P" unit="para"/>τὴν δʼ ἀπαμειβόμενος προσέφη κρατερὸς Διομήδης·</l>
<q direct="unspecified">
<l n="815">γιγνώσκω σε θεὰ θύγατερ Διὸς αἰγιόχοιο·</l>
<l>τώ τοι προφρονέως ἐρέω ἔπος οὐδʼ ἐπικεύσω.</l>
<l>οὔτέ τί με δέος ἴσχει ἀκήριον οὔτέ τις ὄκνος,</l>
<l>ἀλλʼ ἔτι σέων μέμνημαι ἐφετμέων ἃς ἐπέτειλας·</l>
<l>οὔ μʼ εἴας μακάρεσσι θεοῖς ἀντικρὺ μάχεσθαι</l>
<l n="820">τοῖς ἄλλοις· ἀτὰρ εἴ κε Διὸς θυγάτηρ Ἀφροδίτη</l>
<l>ἔλθῃσʼ ἐς πόλεμον, τήν γʼ οὐτάμεν ὀξέϊ χαλκῷ.</l>
<l>τοὔνεκα νῦν αὐτός τʼ ἀναχάζομαι ἠδὲ καὶ ἄλλους</l>
<l>Ἀργείους ἐκέλευσα ἀλήμεναι ἐνθάδε πάντας·</l>
<l>γιγνώσκω γὰρ Ἄρηα μάχην ἀνὰ κοιρανέοντα.</l>
</q>
<l n="825">
<milestone ed="P" unit="para"/>τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
<q direct="unspecified">
<l>Τυδεΐδη Διόμηδες ἐμῷ κεχαρισμένε θυμῷ</l>
<l>μήτε σύ γʼ Ἄρηα τό γε δείδιθι μήτε τινʼ ἄλλον</l>
<l>ἀθανάτων, τοίη τοι ἐγὼν ἐπιτάρροθός εἰμι·</l>
<l>ἀλλʼ ἄγʼ ἐπʼ Ἄρηϊ πρώτῳ ἔχε μώνυχας ἵππους,</l>
<l n="830">τύψον δὲ σχεδίην μηδʼ ἅζεο θοῦρον Ἄρηα</l>
<l>τοῦτον μαινόμενον, τυκτὸν κακόν, ἀλλοπρόσαλλον,</l>
<l>ὃς πρῴην μὲν ἐμοί τε καὶ Ἥρῃ στεῦτʼ ἀγορεύων</l>
<l>Τρωσὶ μαχήσεσθαι, ἀτὰρ Ἀργείοισιν ἀρήξειν,</l>
<l>νῦν δὲ μετὰ Τρώεσσιν ὁμιλεῖ, τῶν δὲ λέλασται.</l>
<milestone ed="p" n="835" unit="card"/>
</q>
<l n="835">
<milestone ed="P" unit="para"/>ὣς φαμένη Σθένελον μὲν ἀφʼ ἵππων ὦσε χαμᾶζε,</l>
<l>χειρὶ πάλιν ἐρύσασʼ, ὃ δʼ ἄρʼ ἐμμαπέως ἀπόρουσεν·</l>
<l>ἣ δʼ ἐς δίφρον ἔβαινε παραὶ Διομήδεα δῖον</l>
<l>ἐμμεμαυῖα θεά· μέγα δʼ ἔβραχε φήγινος ἄξων</l>
<l>βριθοσύνῃ· δεινὴν γὰρ ἄγεν θεὸν ἄνδρά τʼ ἄριστον.</l>
<l n="840">λάζετο δὲ μάστιγα καὶ ἡνία Παλλὰς Ἀθήνη·</l>
<l>αὐτίκʼ ἐπʼ Ἄρηϊ πρώτῳ ἔχε μώνυχας ἵππους.</l>
<l>ἤτοι ὃ μὲν Περίφαντα πελώριον ἐξενάριζεν</l>
<l>Αἰτωλῶν ὄχʼ ἄριστον Ὀχησίου ἀγλαὸν υἱόν·</l>
<l>τὸν μὲν Ἄρης ἐνάριζε μιαιφόνος· αὐτὰρ Ἀθήνη</l>
<l n="845">δῦνʼ Ἄϊδος κυνέην, μή μιν ἴδοι ὄβριμος Ἄρης.</l>
</q>
<l>
<milestone ed="P" unit="para"/>ὡς δὲ ἴδε βροτολοιγὸς Ἄρης Διομήδεα δῖον,</l>
<l>ἤτοι ὃ μὲν Περίφαντα πελώριον αὐτόθʼ ἔασε</l>
<l>κεῖσθαι ὅθι πρῶτον κτείνων ἐξαίνυτο θυμόν,</l>
<l>αὐτὰρ ὃ βῆ ῥʼ ἰθὺς Διομήδεος ἱπποδάμοιο.</l>
<l n="850">οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>πρόσθεν Ἄρης ὠρέξαθʼ ὑπὲρ ζυγὸν ἡνία θʼ ἵππων</l>
<l>ἔγχεϊ χαλκείῳ μεμαὼς ἀπὸ θυμὸν ἑλέσθαι·</l>
<l>καὶ τό γε χειρὶ λαβοῦσα θεὰ γλαυκῶπις Ἀθήνη</l>
<l>ὦσεν ὑπὲκ δίφροιο ἐτώσιον ἀϊχθῆναι.</l>
<l n="855">δεύτερος αὖθʼ ὡρμᾶτο βοὴν ἀγαθὸς Διομήδης</l>
<l>ἔγχεϊ χαλκείῳ· ἐπέρεισε δὲ Παλλὰς Ἀθήνη</l>
<l>νείατον ἐς κενεῶνα ὅθι ζωννύσκετο μίτρῃ·</l>
<l>τῇ ῥά μιν οὖτα τυχών, διὰ δὲ χρόα καλὸν ἔδαψεν,</l>
<l>ἐκ δὲ δόρυ σπάσεν αὖτις· ὃ δʼ ἔβραχε χάλκεος Ἄρης</l>
<l n="860">ὅσσόν τʼ ἐννεάχιλοι ἐπίαχον ἢ δεκάχιλοι</l>
<l>ἀνέρες ἐν πολέμῳ ἔριδα ξυνάγοντες Ἄρηος.</l>
<l>τοὺς δʼ ἄρʼ ὑπὸ τρόμος εἷλεν Ἀχαιούς τε Τρῶάς τε</l>
<l>δείσαντας· τόσον ἔβραχʼ Ἄρης ἆτος πολέμοιο.</l>
<milestone ed="p" n="864" unit="card"/>
<l>
<milestone ed="P" unit="para"/>οἵη δʼ ἐκ νεφέων ἐρεβεννὴ φαίνεται ἀὴρ</l>
<l n="865">καύματος ἐξ ἀνέμοιο δυσαέος ὀρνυμένοιο,</l>
<l>τοῖος Τυδεΐδῃ Διομήδεϊ χάλκεος Ἄρης</l>
<l>φαίνεθʼ ὁμοῦ νεφέεσσιν ἰὼν εἰς οὐρανὸν εὐρύν.</l>
<l>καρπαλίμως δʼ ἵκανε θεῶν ἕδος αἰπὺν Ὄλυμπον,</l>
<l>πὰρ δὲ Διὶ Κρονίωνι καθέζετο θυμὸν ἀχεύων,</l>
<l n="870">δεῖξεν δʼ ἄμβροτον αἷμα καταρρέον ἐξ ὠτειλῆς,</l>
<l>καί ῥʼ ὀλοφυρόμενος ἔπεα πτερόεντα προσηύδα·</l>
<q direct="unspecified">
<l>Ζεῦ πάτερ οὐ νεμεσίζῃ ὁρῶν τάδε καρτερὰ ἔργα;</l>
<l>αἰεί τοι ῥίγιστα θεοὶ τετληότες εἰμὲν</l>
<l>ἀλλήλων ἰότητι, χάριν ἄνδρεσσι φέροντες.</l>
<l n="875">σοὶ πάντες μαχόμεσθα· σὺ γὰρ τέκες ἄφρονα κούρην</l>
<l>οὐλομένην, ᾗ τʼ αἰὲν ἀήσυλα ἔργα μέμηλεν.</l>
<l>ἄλλοι μὲν γὰρ πάντες ὅσοι θεοί εἰσʼ ἐν Ὀλύμπῳ</l>
<l>σοί τʼ ἐπιπείθονται καὶ δεδμήμεσθα ἕκαστος·</l>
<l>ταύτην δʼ οὔτʼ ἔπεϊ προτιβάλλεαι οὔτέ τι ἔργῳ,</l>
<l n="880">ἀλλʼ ἀνιεῖς, ἐπεὶ αὐτὸς ἐγείναο παῖδʼ ἀΐδηλον·</l>
<l>ἣ νῦν Τυδέος υἱὸν ὑπερφίαλον Διομήδεα</l>
<l>μαργαίνειν ἀνέηκεν ἐπʼ ἀθανάτοισι θεοῖσι.</l>
<l>Κύπριδα μὲν πρῶτον σχεδὸν οὔτασε χεῖρʼ ἐπὶ καρπῷ,</l>
<l>αὐτὰρ ἔπειτʼ αὐτῷ μοι ἐπέσσυτο δαίμονι ἶσος·</l>
<l n="885">ἀλλά μʼ ὑπήνεικαν ταχέες πόδες· ἦ τέ κε δηρὸν</l>
<l>αὐτοῦ πήματʼ ἔπασχον ἐν αἰνῇσιν νεκάδεσσιν,</l>
<l>ἤ κε ζὼς ἀμενηνὸς ἔα χαλκοῖο τυπῇσι.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη νεφεληγερέτα Ζεύς.</l>
<l>μή τί μοι ἀλλοπρόσαλλε παρεζόμενος μινύριζε.</l>
<l n="890">ἔχθιστος δέ μοί ἐσσι θεῶν οἳ Ὄλυμπον ἔχουσιν·</l>
<l>αἰεὶ γάρ τοι ἔρις τε φίλη πόλεμοί τε μάχαι τε.</l>
<l>μητρός τοι μένος ἐστὶν ἀάσχετον οὐκ ἐπιεικτὸν</l>
<l>Ἥρης· τὴν μὲν ἐγὼ σπουδῇ δάμνημʼ ἐπέεσσι·</l>
<l>τώ σʼ ὀΐω κείνης τάδε πάσχειν ἐννεσίῃσιν.</l>
<l n="895">ἀλλʼ οὐ μάν σʼ ἔτι δηρὸν ἀνέξομαι ἄλγεʼ ἔχοντα·</l>
<l>ἐκ γὰρ ἐμεῦ γένος ἐσσί, ἐμοὶ δέ σε γείνατο μήτηρ·</l>
<l>εἰ δέ τευ ἐξ ἄλλου γε θεῶν γένευ ὧδʼ ἀΐδηλος</l>
<l>καί κεν δὴ πάλαι ἦσθα ἐνέρτερος Οὐρανιώνων.</l>
<milestone ed="p" n="899" unit="card"/>
</q>
<l>
<milestone ed="P" unit="para"/>ὣς φάτο, καὶ Παιήονʼ ἀνώγειν ἰήσασθαι.</l>
<l n="900">τῷ δʼ ἐπὶ Παιήων ὀδυνήφατα φάρμακα πάσσων</l>
<l>ἠκέσατʼ· οὐ μὲν γάρ τι καταθνητός γʼ ἐτέτυκτο.</l>
<l>ὡς δʼ ὅτʼ ὀπὸς γάλα λευκὸν ἐπειγόμενος συνέπηξεν</l>
<l>ὑγρὸν ἐόν, μάλα δʼ ὦκα περιτρέφεται κυκόωντι,</l>
<l>ὣς ἄρα καρπαλίμως ἰήσατο θοῦρον Ἄρηα.</l>
<l n="905">τὸν δʼ Ἥβη λοῦσεν, χαρίεντα δὲ εἵματα ἕσσε·</l>
<l>πὰρ δὲ Διὶ Κρονίωνι καθέζετο κύδεϊ γαίων.</l>
<l>
<milestone ed="P" unit="para"/>αἳ δʼ αὖτις πρὸς δῶμα Διὸς μεγάλοιο νέοντο</l>
<l>Ἥρη τʼ Ἀργείη καὶ Ἀλαλκομενηῒς Ἀθήνη</l>
<l>παύσασαι βροτολοιγὸν Ἄρηʼ ἀνδροκτασιάων.</l>
</div1>
<div1 type="Book" n="6">
<milestone ed="p" n="1" unit="card"/>
<l>
<milestone ed="P" unit="para"/>Τρώων δʼ οἰώθη καὶ Ἀχαιῶν φύλοπις αἰνή·</l>
<l>πολλὰ δʼ ἄρʼ ἔνθα καὶ ἔνθʼ ἴθυσε μάχη πεδίοιο</l>
<l>ἀλλήλων ἰθυνομένων χαλκήρεα δοῦρα</l>
<l>μεσσηγὺς Σιμόεντος ἰδὲ Ξάνθοιο ῥοάων.</l>
<l n="5">
<milestone ed="P" unit="para"/>Αἴας δὲ πρῶτος Τελαμώνιος ἕρκος Ἀχαιῶν</l>
<l>Τρώων ῥῆξε φάλαγγα, φόως δʼ ἑτάροισιν ἔθηκεν,</l>
<l>ἄνδρα βαλὼν ὃς ἄριστος ἐνὶ Θρῄκεσσι τέτυκτο</l>
<l>υἱὸν Ἐϋσσώρου Ἀκάμαντʼ ἠΰν τε μέγαν τε.</l>
<l>τόν ῥʼ ἔβαλε πρῶτος κόρυθος φάλον ἱπποδασείης,</l>
<l n="10">ἐν δὲ μετώπῳ πῆξε, πέρησε δʼ ἄρʼ ὀστέον εἴσω</l>
<l>αἰχμὴ χαλκείη· τὸν δὲ σκότος ὄσσε κάλυψεν.</l>
<l>
<milestone ed="P" unit="para"/>Ἄξυλον δʼ ἄρʼ ἔπεφνε βοὴν ἀγαθὸς Διομήδης</l>
<l>Τευθρανίδην, ὃς ἔναιεν ἐϋκτιμένῃ ἐν Ἀρίσβῃ</l>
<l>ἀφνειὸς βιότοιο, φίλος δʼ ἦν ἀνθρώποισι.</l>
<l n="15">πάντας γὰρ φιλέεσκεν ὁδῷ ἔπι οἰκία ναίων.</l>
<l>ἀλλά οἱ οὔ τις τῶν γε τότʼ ἤρκεσε λυγρὸν ὄλεθρον</l>
<l>πρόσθεν ὑπαντιάσας, ἀλλʼ ἄμφω θυμὸν ἀπηύρα</l>
<l>αὐτὸν καὶ θεράποντα Καλήσιον, ὅς ῥα τόθʼ ἵππων</l>
<l>ἔσκεν ὑφηνίοχος· τὼ δʼ ἄμφω γαῖαν ἐδύτην.</l>
<l n="20">
<milestone ed="P" unit="para"/>Δρῆσον δʼ Εὐρύαλος καὶ Ὀφέλτιον ἐξενάριξε·</l>
<l>βῆ δὲ μετʼ Αἴσηπον καὶ Πήδασον, οὕς ποτε νύμφη</l>
<l>νηῒς Ἀβαρβαρέη τέκʼ ἀμύμονι Βουκολίωνι.</l>
<l>Βουκολίων δʼ ἦν υἱὸς ἀγαυοῦ Λαομέδοντος</l>
<l>πρεσβύτατος γενεῇ, σκότιον δέ ἑ γείνατο μήτηρ·</l>
<l n="25">ποιμαίνων δʼ ἐπʼ ὄεσσι μίγη φιλότητι καὶ εὐνῇ,</l>
<l>ἣ δʼ ὑποκυσαμένη διδυμάονε γείνατο παῖδε.</l>
<l>καὶ μὲν τῶν ὑπέλυσε μένος καὶ φαίδιμα γυῖα</l>
<l>Μηκιστηϊάδης καὶ ἀπʼ ὤμων τεύχεʼ ἐσύλα.</l>
<l>
<milestone ed="P" unit="para"/>Ἀστύαλον δʼ ἄρʼ ἔπεφνε μενεπτόλεμος Πολυποίτης·</l>
<l n="30">Πιδύτην δʼ Ὀδυσεὺς Περκώσιον ἐξενάριξεν</l>
<l>ἔγχεϊ χαλκείῳ, Τεῦκρος δʼ Ἀρετάονα δῖον.</l>
<l>Ἀντίλοχος δʼ Ἄβληρον ἐνήρατο δουρὶ φαεινῷ</l>
<l>Νεστορίδης, Ἔλατον δὲ ἄναξ ἀνδρῶν Ἀγαμέμνων·</l>
<l>ναῖε δὲ Σατνιόεντος ἐϋρρείταο παρʼ ὄχθας</l>
<l n="35">Πήδασον αἰπεινήν. Φύλακον δʼ ἕλε Λήϊτος ἥρως</l>
<l>φεύγοντʼ· Εὐρύπυλος δὲ Μελάνθιον ἐξενάριξεν.</l>
<milestone ed="p" n="37" unit="card"/>
<l>
<milestone ed="P" unit="para"/>Ἄδρηστον δʼ ἄρʼ ἔπειτα βοὴν ἀγαθὸς Μενέλαος</l>
<l>ζωὸν ἕλʼ· ἵππω γάρ οἱ ἀτυζομένω πεδίοιο</l>
<l>ὄζῳ ἔνι βλαφθέντε μυρικίνῳ ἀγκύλον ἅρμα</l>
<l n="40">ἄξαντʼ ἐν πρώτῳ ῥυμῷ αὐτὼ μὲν ἐβήτην</l>
<l>πρὸς πόλιν, ᾗ περ οἱ ἄλλοι ἀτυζόμενοι φοβέοντο,</l>
<l>αὐτὸς δʼ ἐκ δίφροιο παρὰ τροχὸν ἐξεκυλίσθη</l>
<l>πρηνὴς ἐν κονίῃσιν ἐπὶ στόμα· πὰρ δέ οἱ ἔστη</l>
<l>Ἀτρεΐδης Μενέλαος ἔχων δολιχόσκιον ἔγχος.</l>
<l n="45">Ἄδρηστος δʼ ἄρʼ ἔπειτα λαβὼν ἐλίσσετο γούνων·</l>
<q direct="unspecified">
<l>ζώγρει Ἀτρέος υἱέ, σὺ δʼ ἄξια δέξαι ἄποινα·</l>
<l>πολλὰ δʼ ἐν ἀφνειοῦ πατρὸς κειμήλια κεῖται</l>
<l>χαλκός τε χρυσός τε πολύκμητός τε σίδηρος,</l>
<l>τῶν κέν τοι χαρίσαιτο πατὴρ ἀπερείσιʼ ἄποινα</l>
<l n="50">εἴ κεν ἐμὲ ζωὸν πεπύθοιτʼ ἐπὶ νηυσὶν Ἀχαιῶν.</l>
</q>
<l>
<milestone ed="P" unit="para"/>ὣς φάτο, τῷ δʼ ἄρα θυμὸν ἐνὶ στήθεσσιν ἔπειθε·</l>
<l>καὶ δή μιν τάχʼ ἔμελλε θοὰς ἐπὶ νῆας Ἀχαιῶν</l>
<l>δώσειν ᾧ θεράποντι καταξέμεν· ἀλλʼ Ἀγαμέμνων</l>
<l>ἀντίος ἦλθε θέων, καὶ ὁμοκλήσας ἔπος ηὔδα·</l>
<q direct="unspecified">
<l n="55">ὦ πέπον ὦ Μενέλαε, τί ἢ δὲ σὺ κήδεαι οὕτως</l>
<l>ἀνδρῶν; ἦ σοὶ ἄριστα πεποίηται κατὰ οἶκον</l>
<l>πρὸς Τρώων; τῶν μή τις ὑπεκφύγοι αἰπὺν ὄλεθρον</l>
<l>χεῖράς θʼ ἡμετέρας, μηδʼ ὅν τινα γαστέρι μήτηρ</l>
<l>κοῦρον ἐόντα φέροι, μηδʼ ὃς φύγοι, ἀλλʼ ἅμα πάντες</l>
<l n="60">Ἰλίου ἐξαπολοίατʼ ἀκήδεστοι καὶ ἄφαντοι.</l>
</q>
<l>
<milestone ed="P" unit="para"/>ὣς εἰπὼν ἔτρεψεν ἀδελφειοῦ φρένας ἥρως</l>
<l>αἴσιμα παρειπών· ὃ δʼ ἀπὸ ἕθεν ὤσατο χειρὶ</l>
<l>ἥρωʼ Ἄδρηστον· τὸν δὲ κρείων Ἀγαμέμνων</l>
<l>οὖτα κατὰ λαπάρην· ὃ δʼ ἀνετράπετʼ, Ἀτρεΐδης δὲ</l>
<l n="65">λὰξ ἐν στήθεσι βὰς ἐξέσπασε μείλινον ἔγχος.</l>
<l>
<milestone ed="P" unit="para"/>Νέστωρ δʼ Ἀργείοισιν ἐκέκλετο μακρὸν ἀΰσας·</l>
<q direct="unspecified">
<l>ὦ φίλοι ἥρωες Δαναοὶ θεράποντες Ἄρηος</l>
<l>μή τις νῦν ἐνάρων ἐπιβαλλόμενος μετόπισθε</l>
<l>μιμνέτω ὥς κε πλεῖστα φέρων ἐπὶ νῆας ἵκηται,</l>
<l n="70">ἀλλʼ ἄνδρας κτείνωμεν· ἔπειτα δὲ καὶ τὰ ἕκηλοι</l>
<l>νεκροὺς ἂμ πεδίον συλήσετε τεθνηῶτας.</l>
<milestone ed="p" n="72" unit="card"/>
</q>
<l>
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>ἔνθά κεν αὖτε Τρῶες ἀρηϊφίλων ὑπʼ Ἀχαιῶν</l>
<l>Ἴλιον εἰσανέβησαν ἀναλκείῃσι δαμέντες,</l>
<l n="75">εἰ μὴ ἄρʼ Αἰνείᾳ τε καὶ Ἕκτορι εἶπε παραστὰς</l>
<l>Πριαμίδης Ἕλενος οἰωνοπόλων ὄχʼ ἄριστος·</l>
<q direct="unspecified">
<l>Αἰνεία τε καὶ Ἕκτορ, ἐπεὶ πόνος ὔμμι μάλιστα</l>
<l>Τρώων καὶ Λυκίων ἐγκέκλιται, οὕνεκʼ ἄριστοι</l>
<l>πᾶσαν ἐπʼ ἰθύν ἐστε μάχεσθαί τε φρονέειν τε,</l>
<l n="80">στῆτʼ αὐτοῦ, καὶ λαὸν ἐρυκάκετε πρὸ πυλάων</l>
<l>πάντῃ ἐποιχόμενοι πρὶν αὖτʼ ἐν χερσὶ γυναικῶν</l>
<l>φεύγοντας πεσέειν, δηΐοισι δὲ χάρμα γενέσθαι.</l>
<l>αὐτὰρ ἐπεί κε φάλαγγας ἐποτρύνητον ἁπάσας,</l>
<l>ἡμεῖς μὲν Δαναοῖσι μαχησόμεθʼ αὖθι μένοντες,</l>
<l n="85">καὶ μάλα τειρόμενοί περ· ἀναγκαίη γὰρ ἐπείγει·</l>
<l>Ἕκτορ ἀτὰρ σὺ πόλιν δὲ μετέρχεο, εἰπὲ δʼ ἔπειτα</l>
<l>μητέρι σῇ καὶ ἐμῇ· ἣ δὲ ξυνάγουσα γεραιὰς</l>
<l>νηὸν Ἀθηναίης γλαυκώπιδος ἐν πόλει ἄκρῃ</l>
<l>οἴξασα κληῗδι θύρας ἱεροῖο δόμοιο</l>
<l n="90">πέπλον, ὅς οἱ δοκέει χαριέστατος ἠδὲ μέγιστος</l>
<l>εἶναι ἐνὶ μεγάρῳ καί οἱ πολὺ φίλτατος αὐτῇ,</l>
<l>θεῖναι Ἀθηναίης ἐπὶ γούνασιν ἠϋκόμοιο,</l>
<l>καί οἱ ὑποσχέσθαι δυοκαίδεκα βοῦς ἐνὶ νηῷ</l>
<l>ἤνις ἠκέστας ἱερευσέμεν, αἴ κʼ ἐλεήσῃ</l>
<l n="95">ἄστύ τε καὶ Τρώων ἀλόχους καὶ νήπια τέκνα,</l>
<l>ὥς κεν Τυδέος υἱὸν ἀπόσχῃ Ἰλίου ἱρῆς</l>
<l>ἄγριον αἰχμητὴν κρατερὸν μήστωρα φόβοιο,</l>
<l>ὃν δὴ ἐγὼ κάρτιστον Ἀχαιῶν φημι γενέσθαι.</l>
<l>οὐδʼ Ἀχιλῆά ποθʼ ὧδέ γʼ ἐδείδιμεν ὄρχαμον ἀνδρῶν,</l>
<l n="100">ὅν πέρ φασι θεᾶς ἐξέμμεναι· ἀλλʼ ὅδε λίην</l>
<l>μαίνεται, οὐδέ τίς οἱ δύναται μένος ἰσοφαρίζειν.</l>
</q>
<l>
<milestone ed="P" unit="para"/>ὣς ἔφαθʼ, Ἕκτωρ δʼ οὔ τι κασιγνήτῳ ἀπίθησεν.</l>
<l>αὐτίκα δʼ ἐξ ὀχέων σὺν τεύχεσιν ἆλτο χαμᾶζε,</l>
<l>πάλλων δʼ ὀξέα δοῦρα κατὰ στρατὸν ᾤχετο πάντῃ</l>
<l n="105">ὀτρύνων μαχέσασθαι, ἔγειρε δὲ φύλοπιν αἰνήν.</l>
<l>οἳ δʼ ἐλελίχθησαν καὶ ἐναντίοι ἔσταν Ἀχαιῶν·</l>
<l>Ἀργεῖοι δʼ ὑπεχώρησαν, λῆξαν δὲ φόνοιο,</l>
<l>φὰν δέ τινʼ ἀθανάτων ἐξ οὐρανοῦ ἀστερόεντος</l>
<l>Τρωσὶν ἀλεξήσοντα κατελθέμεν, ὡς ἐλέλιχθεν.</l>
<l n="110">Ἕκτωρ δὲ Τρώεσσιν ἐκέκλετο μακρὸν ἀΰσας·</l>
<q direct="unspecified">
<l>Τρῶες ὑπέρθυμοι τηλεκλειτοί τʼ ἐπίκουροι</l>
<l>ἀνέρες ἔστε φίλοι, μνήσασθε δὲ θούριδος ἀλκῆς,</l>
<l>ὄφρʼ ἂν ἐγὼ βείω προτὶ Ἴλιον, ἠδὲ γέρουσιν</l>
<l>εἴπω βουλευτῇσι καὶ ἡμετέρῃς ἀλόχοισι</l>
<l n="115">δαίμοσιν ἀρήσασθαι, ὑποσχέσθαι δʼ ἑκατόμβας.</l>
<milestone ed="p" n="116" unit="card"/>
</q>
<l>
<milestone ed="P" unit="para"/>ὣς ἄρα φωνήσας ἀπέβη κορυθαίολος Ἕκτωρ·</l>
<l>ἀμφὶ δέ μιν σφυρὰ τύπτε καὶ αὐχένα δέρμα κελαινὸν</l>
<l>ἄντυξ ἣ πυμάτη θέεν ἀσπίδος ὀμφαλοέσσης.</l>
<l>
<milestone ed="P" unit="para"/>Γλαῦκος δʼ Ἱππολόχοιο πάϊς καὶ Τυδέος υἱὸς</l>
<l n="120">ἐς μέσον ἀμφοτέρων συνίτην μεμαῶτε μάχεσθαι.</l>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντε,</l>
<l>τὸν πρότερος προσέειπε βοὴν ἀγαθὸς Διομήδης·</l>
<q direct="unspecified">
<l>τίς δὲ σύ ἐσσι φέριστε καταθνητῶν ἀνθρώπων;</l>
<l>οὐ μὲν γάρ ποτʼ ὄπωπα μάχῃ ἔνι κυδιανείρῃ</l>
<l n="125">τὸ πρίν· ἀτὰρ μὲν νῦν γε πολὺ προβέβηκας ἁπάντων</l>
<l>σῷ θάρσει, ὅ τʼ ἐμὸν δολιχόσκιον ἔγχος ἔμεινας·</l>
<l>δυστήνων δέ τε παῖδες ἐμῷ μένει ἀντιόωσιν.</l>
<l>εἰ δέ τις ἀθανάτων γε κατʼ οὐρανοῦ εἰλήλουθας,</l>
<l>οὐκ ἂν ἔγωγε θεοῖσιν ἐπουρανίοισι μαχοίμην.</l>
<l n="130">οὐδὲ γὰρ οὐδὲ Δρύαντος υἱὸς κρατερὸς Λυκόοργος</l>
<l>δὴν ἦν, ὅς ῥα θεοῖσιν ἐπουρανίοισιν ἔριζεν·</l>
<l>ὅς ποτε μαινομένοιο Διωνύσοιο τιθήνας</l>
<l>σεῦε κατʼ ἠγάθεον Νυσήϊον· αἳ δʼ ἅμα πᾶσαι</l>
<l>θύσθλα χαμαὶ κατέχευαν ὑπʼ ἀνδροφόνοιο Λυκούργου</l>
<l n="135">θεινόμεναι βουπλῆγι· Διώνυσος δὲ φοβηθεὶς</l>
<l>δύσεθʼ ἁλὸς κατὰ κῦμα, Θέτις δʼ ὑπεδέξατο κόλπῳ</l>
<l>δειδιότα· κρατερὸς γὰρ ἔχε τρόμος ἀνδρὸς ὁμοκλῇ.</l>
<l>τῷ μὲν ἔπειτʼ ὀδύσαντο θεοὶ ῥεῖα ζώοντες,</l>
<l>καί μιν τυφλὸν ἔθηκε Κρόνου πάϊς· οὐδʼ ἄρʼ ἔτι δὴν</l>
<l n="140">ἦν, ἐπεὶ ἀθανάτοισιν ἀπήχθετο πᾶσι θεοῖσιν·</l>
<l>οὐδʼ ἂν ἐγὼ μακάρεσσι θεοῖς ἐθέλοιμι μάχεσθαι.</l>
<l>εἰ δέ τίς ἐσσι βροτῶν οἳ ἀρούρης καρπὸν ἔδουσιν,</l>
<l>ἆσσον ἴθʼ ὥς κεν θᾶσσον ὀλέθρου πείραθʼ ἵκηαι.</l>
</q>
<l>
<milestone ed="P" unit="para"/>τὸν δʼ αὖθʼ Ἱππολόχοιο προσηύδα φαίδιμος υἱός·</l>
<q direct="unspecified">
<l n="145">Τυδεΐδη μεγάθυμε τί ἢ γενεὴν ἐρεείνεις;</l>
<l>οἵη περ φύλλων γενεὴ τοίη δὲ καὶ ἀνδρῶν.</l>
<l>φύλλα τὰ μέν τʼ ἄνεμος χαμάδις χέει, ἄλλα δέ θʼ ὕλη</l>
<l>τηλεθόωσα φύει, ἔαρος δʼ ἐπιγίγνεται ὥρη·</l>
<l>ὣς ἀνδρῶν γενεὴ ἣ μὲν φύει ἣ δʼ ἀπολήγει.</l>
<l n="150">εἰ δʼ ἐθέλεις καὶ ταῦτα δαήμεναι ὄφρʼ ἐῢ εἰδῇς</l>
<l>ἡμετέρην γενεήν, πολλοὶ δέ μιν ἄνδρες ἴσασιν·</l>
<l>ἔστι πόλις Ἐφύρη μυχῷ Ἄργεος ἱπποβότοιο,</l>
<l>ἔνθα δὲ Σίσυφος ἔσκεν, ὃ κέρδιστος γένετʼ ἀνδρῶν,</l>
<l>Σίσυφος Αἰολίδης· ὃ δʼ ἄρα Γλαῦκον τέκεθʼ υἱόν,</l>
<l n="155">αὐτὰρ Γλαῦκος τίκτεν ἀμύμονα Βελλεροφόντην·</l>
<milestone ed="p" n="156" unit="card"/>
<l>τῷ δὲ θεοὶ κάλλός τε καὶ ἠνορέην ἐρατεινὴν</l>
<l>ὤπασαν· αὐτάρ οἱ Προῖτος κακὰ μήσατο θυμῷ,</l>
<l>ὅς ῥʼ ἐκ δήμου ἔλασσεν, ἐπεὶ πολὺ φέρτερος ἦεν,</l>
<l>Ἀργείων· Ζεὺς γάρ οἱ ὑπὸ σκήπτρῳ ἐδάμασσε.</l>
<l n="160">τῷ δὲ γυνὴ Προίτου ἐπεμήνατο δῖʼ Ἄντεια</l>
<l>κρυπταδίῃ φιλότητι μιγήμεναι· ἀλλὰ τὸν οὔ τι</l>
<l>πεῖθʼ ἀγαθὰ φρονέοντα δαΐφρονα Βελλεροφόντην.</l>
<l>ἣ δὲ ψευσαμένη Προῖτον βασιλῆα προσηύδα·</l>
<q direct="unspecified">
<l>τεθναίης ὦ Προῖτʼ, ἢ κάκτανε Βελλεροφόντην,</l>
<l n="165">ὅς μʼ ἔθελεν φιλότητι μιγήμεναι οὐκ ἐθελούσῃ.</l>
<l>ὣς φάτο, τὸν δὲ ἄνακτα χόλος λάβεν οἷον ἄκουσε·</l>
<l>κτεῖναι μέν ῥʼ ἀλέεινε, σεβάσσατο γὰρ τό γε θυμῷ,</l>
<l>πέμπε δέ μιν Λυκίην δέ, πόρεν δʼ ὅ γε σήματα λυγρὰ</l>
<l>γράψας ἐν πίνακι πτυκτῷ θυμοφθόρα πολλά,</l>
<l n="170">δεῖξαι δʼ ἠνώγειν ᾧ πενθερῷ ὄφρʼ ἀπόλοιτο.</l>
<l>αὐτὰρ ὁ βῆ Λυκίην δὲ θεῶν ὑπʼ ἀμύμονι πομπῇ.</l>
<l>ἀλλʼ ὅτε δὴ Λυκίην ἷξε Ξάνθόν τε ῥέοντα,</l>
<l>προφρονέως μιν τῖεν ἄναξ Λυκίης εὐρείης·</l>
<l>ἐννῆμαρ ξείνισσε καὶ ἐννέα βοῦς ἱέρευσεν.</l>
<l n="175">ἀλλʼ ὅτε δὴ δεκάτη ἐφάνη ῥοδοδάκτυλος Ἠὼς</l>
<l>καὶ τότε μιν ἐρέεινε καὶ ᾔτεε σῆμα ἰδέσθαι</l>
<q direct="unspecified">
<l>ὅττί ῥά οἱ γαμβροῖο πάρα Προίτοιο φέροιτο.</l>
<l>αὐτὰρ ἐπεὶ δὴ σῆμα κακὸν παρεδέξατο γαμβροῦ,</l>
<l>πρῶτον μέν ῥα Χίμαιραν ἀμαιμακέτην ἐκέλευσε</l>
<l n="180">πεφνέμεν· ἣ δʼ ἄρʼ ἔην θεῖον γένος οὐδʼ ἀνθρώπων,</l>
<l>πρόσθε λέων, ὄπιθεν δὲ δράκων, μέσση δὲ χίμαιρα,</l>
<l>δεινὸν ἀποπνείουσα πυρὸς μένος αἰθομένοιο,</l>
<l>καὶ τὴν μὲν κατέπεφνε θεῶν τεράεσσι πιθήσας.</l>
<l>δεύτερον αὖ Σολύμοισι μαχέσσατο κυδαλίμοισι·</l>
<l n="185">καρτίστην δὴ τήν γε μάχην φάτο δύμεναι ἀνδρῶν.</l>
<l>τὸ τρίτον αὖ κατέπεφνεν Ἀμαζόνας ἀντιανείρας.</l>
<l>τῷ δʼ ἄρʼ ἀνερχομένῳ πυκινὸν δόλον ἄλλον ὕφαινε·</l>
<l>κρίνας ἐκ Λυκίης εὐρείης φῶτας ἀρίστους</l>
<l>εἷσε λόχον· τοὶ δʼ οὔ τι πάλιν οἶκον δὲ νέοντο·</l>
<l n="190">πάντας γὰρ κατέπεφνεν ἀμύμων Βελλεροφόντης.</l>
<milestone ed="p" n="191" unit="card"/>
<l>ἀλλʼ ὅτε δὴ γίγνωσκε θεοῦ γόνον ἠῢν ἐόντα</l>
<l>αὐτοῦ μιν κατέρυκε, δίδου δʼ ὅ γε θυγατέρα ἥν,</l>
<l>δῶκε δέ οἱ τιμῆς βασιληΐδος ἥμισυ πάσης·</l>
<l>καὶ μέν οἱ Λύκιοι τέμενος τάμον ἔξοχον ἄλλων</l>
<l n="195">καλὸν φυταλιῆς καὶ ἀρούρης, ὄφρα νέμοιτο.</l>
<l>ἣ δʼ ἔτεκε τρία τέκνα δαΐφρονι Βελλεροφόντῃ</l>
<l>Ἴσανδρόν τε καὶ Ἱππόλοχον καὶ Λαοδάμειαν.</l>
<l>Λαοδαμείῃ μὲν παρελέξατο μητίετα Ζεύς,</l>
<l>ἣ δʼ ἔτεκʼ ἀντίθεον Σαρπηδόνα χαλκοκορυστήν.</l>
<l n="200">ἀλλʼ ὅτε δὴ καὶ κεῖνος ἀπήχθετο πᾶσι θεοῖσιν,</l>
<l>ἤτοι ὃ κὰπ πεδίον τὸ Ἀλήϊον οἶος ἀλᾶτο</l>
<l>ὃν θυμὸν κατέδων, πάτον ἀνθρώπων ἀλεείνων·</l>
<l>Ἴσανδρον δέ οἱ υἱὸν Ἄρης ἆτος πολέμοιο</l>
<l>μαρνάμενον Σολύμοισι κατέκτανε κυδαλίμοισι·</l>
<l n="205">τὴν δὲ χολωσαμένη χρυσήνιος Ἄρτεμις ἔκτα.</l>
<l>Ἱππόλοχος δέ μʼ ἔτικτε, καὶ ἐκ τοῦ φημι γενέσθαι·</l>
<l>πέμπε δέ μʼ ἐς Τροίην, καί μοι μάλα πόλλʼ ἐπέτελλεν</l>
<l>αἰὲν ἀριστεύειν καὶ ὑπείροχον ἔμμεναι ἄλλων,</l>
<l>μηδὲ γένος πατέρων αἰσχυνέμεν, οἳ μέγʼ ἄριστοι</l>
<l n="210">ἔν τʼ Ἐφύρῃ ἐγένοντο καὶ ἐν Λυκίῃ εὐρείῃ.</l>
<l>ταύτης τοι γενεῆς τε καὶ αἵματος εὔχομαι εἶναι.</l>
</q>
<l>
<milestone ed="P" unit="para"/>ὣς φάτο, γήθησεν δὲ βοὴν ἀγαθὸς Διομήδης·</l>
<l>ἔγχος μὲν κατέπηξεν ἐπὶ χθονὶ πουλυβοτείρῃ,</l>
<l>αὐτὰρ ὃ μειλιχίοισι προσηύδα ποιμένα λαῶν·</l>
<q direct="unspecified">
<l n="215">ἦ ῥά νύ μοι ξεῖνος πατρώϊός ἐσσι παλαιός·</l>
<l>Οἰνεὺς γάρ ποτε δῖος ἀμύμονα Βελλεροφόντην</l>
<l>ξείνισʼ ἐνὶ μεγάροισιν ἐείκοσιν ἤματʼ ἐρύξας·</l>
<l>οἳ δὲ καὶ ἀλλήλοισι πόρον ξεινήϊα καλά·</l>
<l>Οἰνεὺς μὲν ζωστῆρα δίδου φοίνικι φαεινόν,</l>
<l n="220">Βελλεροφόντης δὲ χρύσεον δέπας ἀμφικύπελλον</l>
<l>καί μιν ἐγὼ κατέλειπον ἰὼν ἐν δώμασʼ ἐμοῖσι.</l>
<l>Τυδέα δʼ οὐ μέμνημαι, ἐπεί μʼ ἔτι τυτθὸν ἐόντα</l>
<l>κάλλιφʼ, ὅτʼ ἐν Θήβῃσιν ἀπώλετο λαὸς Ἀχαιῶν.</l>
<l>τὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ</l>
<l n="225">εἰμί, σὺ δʼ ἐν Λυκίῃ ὅτε κεν τῶν δῆμον ἵκωμαι.</l>
<l>ἔγχεα δʼ ἀλλήλων ἀλεώμεθα καὶ διʼ ὁμίλου·</l>
<l>πολλοὶ μὲν γὰρ ἐμοὶ Τρῶες κλειτοί τʼ ἐπίκουροι</l>
<l>κτείνειν ὅν κε θεός γε πόρῃ καὶ ποσσὶ κιχείω,</l>
<l>πολλοὶ δʼ αὖ σοὶ Ἀχαιοὶ ἐναιρέμεν ὅν κε δύνηαι.</l>
<l n="230">τεύχεα δʼ ἀλλήλοις ἐπαμείψομεν, ὄφρα καὶ οἵδε</l>
<l>γνῶσιν ὅτι ξεῖνοι πατρώϊοι εὐχόμεθʼ εἶναι.</l>
<milestone ed="p" n="232" unit="card"/>
</q>
<l>
<milestone ed="P" unit="para"/>ὣς ἄρα φωνήσαντε καθʼ ἵππων ἀΐξαντε</l>
<l>χεῖράς τʼ ἀλλήλων λαβέτην καὶ πιστώσαντο·</l>
<l>ἔνθʼ αὖτε Γλαύκῳ Κρονίδης φρένας ἐξέλετο Ζεύς,</l>
<l n="235">ὃς πρὸς Τυδεΐδην Διομήδεα τεύχεʼ ἄμειβε</l>
<l>χρύσεα χαλκείων, ἑκατόμβοιʼ ἐννεαβοίων.</l>
</q>
<l>
<milestone ed="P" unit="para"/>Ἕκτωρ δʼ ὡς Σκαιάς τε πύλας καὶ φηγὸν ἵκανεν,</l>
<l>ἀμφʼ ἄρα μιν Τρώων ἄλοχοι θέον ἠδὲ θύγατρες</l>
<l>εἰρόμεναι παῖδάς τε κασιγνήτους τε ἔτας τε</l>
<l n="240">καὶ πόσιας· ὃ δʼ ἔπειτα θεοῖς εὔχεσθαι ἀνώγει</l>
<l>πάσας ἑξείης· πολλῇσι δὲ κήδεʼ ἐφῆπτο.</l>
<l>
<milestone ed="P" unit="para"/>ἀλλʼ ὅτε δὴ Πριάμοιο δόμον περικαλλέʼ ἵκανε</l>
<l>ξεστῇς αἰθούσῃσι τετυγμένον· αὐτὰρ ἐν αὐτῷ</l>
<l>πεντήκοντʼ ἔνεσαν θάλαμοι ξεστοῖο λίθοιο</l>
<l n="245">πλησίον ἀλλήλων δεδμημένοι, ἔνθα δὲ παῖδες</l>
<l>κοιμῶντο Πριάμοιο παρὰ μνηστῇς ἀλόχοισι,</l>
<l>κουράων δʼ ἑτέρωθεν ἐναντίοι ἔνδοθεν αὐλῆς</l>
<l>δώδεκʼ ἔσαν τέγεοι θάλαμοι ξεστοῖο λίθοιο</l>
<l>πλησίον ἀλλήλων δεδμημένοι, ἔνθα δὲ γαμβροὶ</l>
<l n="250">κοιμῶντο Πριάμοιο παρʼ αἰδοίῃς ἀλόχοισιν·</l>
<l>ἔνθά οἱ ἠπιόδωρος ἐναντίη ἤλυθε μήτηρ</l>
<l>Λαοδίκην ἐσάγουσα θυγατρῶν εἶδος ἀρίστην·</l>
<l>ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
<l>τέκνον τίπτε λιπὼν πόλεμον θρασὺν εἰλήλουθας;</l>
<l n="255">ἦ μάλα δὴ τείρουσι δυσώνυμοι υἷες Ἀχαιῶν</l>
<l>μαρνάμενοι περὶ ἄστυ· σὲ δʼ ἐνθάδε θυμὸς ἀνῆκεν</l>
<l>ἐλθόντʼ ἐξ ἄκρης πόλιος Διὶ χεῖρας ἀνασχεῖν.</l>
<l>ἀλλὰ μένʼ ὄφρά κέ τοι μελιηδέα οἶνον ἐνείκω,</l>
<l>ὡς σπείσῃς Διὶ πατρὶ καὶ ἄλλοις ἀθανάτοισι</l>
<l n="260">πρῶτον, ἔπειτα δὲ καὐτὸς ὀνήσεαι αἴ κε πίῃσθα.</l>
<l>ἀνδρὶ δὲ κεκμηῶτι μένος μέγα οἶνος ἀέξει,</l>
<l>ὡς τύνη κέκμηκας ἀμύνων σοῖσιν ἔτῃσι.</l>
<milestone ed="p" n="263" unit="card"/>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα μέγας κορυθαίολος Ἕκτωρ·</l>
<q direct="unspecified">
<l>μή μοι οἶνον ἄειρε μελίφρονα πότνια μῆτερ,</l>
<l n="265">μή μʼ ἀπογυιώσῃς μένεος, ἀλκῆς τε λάθωμαι·</l>
<l>χερσὶ δʼ ἀνίπτοισιν Διὶ λείβειν αἴθοπα οἶνον</l>
<l>ἅζομαι· οὐδέ πῃ ἔστι κελαινεφέϊ Κρονίωνι</l>
<l>αἵματι καὶ λύθρῳ πεπαλαγμένον εὐχετάασθαι.</l>
<l>ἀλλὰ σὺ μὲν πρὸς νηὸν Ἀθηναίης ἀγελείης</l>
<l n="270">ἔρχεο σὺν θυέεσσιν ἀολλίσσασα γεραιάς·</l>
<l>πέπλον δʼ, ὅς τίς τοι χαριέστατος ἠδὲ μέγιστος</l>
<l>ἔστιν ἐνὶ μεγάρῳ καί τοι πολὺ φίλτατος αὐτῇ,</l>
<l>τὸν θὲς Ἀθηναίης ἐπὶ γούνασιν ἠϋκόμοιο,</l>
<l>καί οἱ ὑποσχέσθαι δυοκαίδεκα βοῦς ἐνὶ νηῷ</l>
<l n="275">ἤνις ἠκέστας ἱερευσέμεν, αἴ κʼ ἐλεήσῃ</l>
<l>ἄστύ τε καὶ Τρώων ἀλόχους καὶ νήπια τέκνα,</l>
<l>αἴ κεν Τυδέος υἱὸν ἀπόσχῃ Ἰλίου ἱρῆς</l>
<l>ἄγριον αἰχμητὴν κρατερὸν μήστωρα φόβοιο.</l>
<l>ἀλλὰ σὺ μὲν πρὸς νηὸν Ἀθηναίης ἀγελείης</l>
<l n="280">ἔρχευ, ἐγὼ δὲ Πάριν μετελεύσομαι ὄφρα καλέσσω</l>
<l>αἴ κʼ ἐθέλῃσʼ εἰπόντος ἀκουέμεν· ὥς κέ οἱ αὖθι</l>
<l>γαῖα χάνοι· μέγα γάρ μιν Ὀλύμπιος ἔτρεφε πῆμα</l>
<l>Τρωσί τε καὶ Πριάμῳ μεγαλήτορι τοῖό τε παισίν.</l>
<l>εἰ κεῖνόν γε ἴδοιμι κατελθόντʼ Ἄϊδος εἴσω</l>
<l n="285">φαίην κε φρένʼ ἀτέρπου ὀϊζύος ἐκλελαθέσθαι.</l>
</q>
<l>
<milestone ed="P" unit="para"/>ὣς ἔφαθʼ, ἣ δὲ μολοῦσα ποτὶ μέγαρʼ ἀμφιπόλοισι</l>
<l>κέκλετο· ταὶ δʼ ἄρʼ ἀόλλισσαν κατὰ ἄστυ γεραιάς.</l>
<l>αὐτὴ δʼ ἐς θάλαμον κατεβήσετο κηώεντα,</l>
<l>ἔνθʼ ἔσάν οἱ πέπλοι παμποίκιλα ἔργα γυναικῶν</l>
<l n="290">Σιδονίων, τὰς αὐτὸς Ἀλέξανδρος θεοειδὴς</l>
<l>ἤγαγε Σιδονίηθεν ἐπιπλὼς εὐρέα πόντον,</l>
<l>τὴν ὁδὸν ἣν Ἑλένην περ ἀνήγαγεν εὐπατέρειαν·</l>
<l>τῶν ἕνʼ ἀειραμένη Ἑκάβη φέρε δῶρον Ἀθήνῃ,</l>
<l>ὃς κάλλιστος ἔην ποικίλμασιν ἠδὲ μέγιστος,</l>
<l n="295">ἀστὴρ δʼ ὣς ἀπέλαμπεν· ἔκειτο δὲ νείατος ἄλλων.</l>
<l>βῆ δʼ ἰέναι, πολλαὶ δὲ μετεσσεύοντο γεραιαί.</l>
<milestone ed="p" n="297" unit="card"/>
<l>
<milestone ed="P" unit="para"/>αἳ δʼ ὅτε νηὸν ἵκανον Ἀθήνης ἐν πόλει ἄκρῃ,</l>
<l>τῇσι θύρας ὤϊξε Θεανὼ καλλιπάρῃος</l>
<l>Κισσηῒς ἄλοχος Ἀντήνορος ἱπποδάμοιο·</l>
<l n="300">τὴν γὰρ Τρῶες ἔθηκαν Ἀθηναίης ἱέρειαν.</l>
<l>αἳ δʼ ὀλολυγῇ πᾶσαι Ἀθήνῃ χεῖρας ἀνέσχον·</l>
<l>ἣ δʼ ἄρα πέπλον ἑλοῦσα Θεανὼ καλλιπάρῃος</l>
<l>θῆκεν Ἀθηναίης ἐπὶ γούνασιν ἠϋκόμοιο,</l>
<l>εὐχομένη δʼ ἠρᾶτο Διὸς κούρῃ μεγάλοιο·</l>
<q direct="unspecified">
<l n="305">πότνιʼ Ἀθηναίη ἐρυσίπτολι δῖα θεάων</l>
<l>ἆξον δὴ ἔγχος Διομήδεος, ἠδὲ καὶ αὐτὸν</l>
<l>πρηνέα δὸς πεσέειν Σκαιῶν προπάροιθε πυλάων,</l>
<l>ὄφρά τοι αὐτίκα νῦν δυοκαίδεκα βοῦς ἐνὶ νηῷ</l>
<l>ἤνις ἠκέστας ἱερεύσομεν, αἴ κʼ ἐλεήσῃς</l>
<l n="310">ἄστύ τε καὶ Τρώων ἀλόχους καὶ νήπια τέκνα.</l>
</q>
<l>
<milestone ed="P" unit="para"/>ὣς ἔφατʼ εὐχομένη, ἀνένευε δὲ Παλλὰς Ἀθήνη.</l>
<l>ὣς αἳ μέν ῥʼ εὔχοντο Διὸς κούρῃ μεγάλοιο,</l>
<l>Ἕκτωρ δὲ πρὸς δώματʼ Ἀλεξάνδροιο βεβήκει</l>
<l>καλά, τά ῥʼ αὐτὸς ἔτευξε σὺν ἀνδράσιν οἳ τότʼ ἄριστοι</l>
<l n="315">ἦσαν ἐνὶ Τροίῃ ἐριβώλακι τέκτονες ἄνδρες,</l>
<l>οἵ οἱ ἐποίησαν θάλαμον καὶ δῶμα καὶ αὐλὴν</l>
<l>ἐγγύθι τε Πριάμοιο καὶ Ἕκτορος ἐν πόλει ἄκρῃ.</l>
<l>ἔνθʼ Ἕκτωρ εἰσῆλθε Διῒ φίλος, ἐν δʼ ἄρα χειρὶ</l>
<l>ἔγχος ἔχʼ ἑνδεκάπηχυ· πάροιθε δὲ λάμπετο δουρὸς</l>
<l n="320">αἰχμὴ χαλκείη, περὶ δὲ χρύσεος θέε πόρκης.</l>
<l>τὸν δʼ εὗρʼ ἐν θαλάμῳ περικαλλέα τεύχεʼ ἕποντα</l>
<l>ἀσπίδα καὶ θώρηκα, καὶ ἀγκύλα τόξʼ ἁφόωντα·</l>
<l>Ἀργείη δʼ Ἑλένη μετʼ ἄρα δμῳῇσι γυναιξὶν</l>
<l>ἧστο καὶ ἀμφιπόλοισι περικλυτὰ ἔργα κέλευε.</l>
<l n="325">τὸν δʼ Ἕκτωρ νείκεσσεν ἰδὼν αἰσχροῖς ἐπέεσσι·</l>
<l>δαιμόνιʼ οὐ μὲν καλὰ χόλον τόνδʼ ἔνθεο θυμῷ,</l>
<l>λαοὶ μὲν φθινύθουσι περὶ πτόλιν αἰπύ τε τεῖχος</l>
<l>μαρνάμενοι· σέο δʼ εἵνεκʼ ἀϋτή τε πτόλεμός τε</l>
<l>ἄστυ τόδʼ ἀμφιδέδηε· σὺ δʼ ἂν μαχέσαιο καὶ ἄλλῳ,</l>
<l n="330">ὅν τινά που μεθιέντα ἴδοις στυγεροῦ πολέμοιο.</l>
<l>ἀλλʼ ἄνα μὴ τάχα ἄστυ πυρὸς δηΐοιο θέρηται.</l>
<milestone ed="p" n="332" unit="card"/>
<l>
<milestone ed="P" unit="para"/>τὸν δʼ αὖτε προσέειπεν Ἀλέξανδρος θεοειδής·</l>
<q direct="unspecified">
<l>Ἕκτορ ἐπεί με κατʼ αἶσαν ἐνείκεσας οὐδʼ ὑπὲρ αἶσαν,</l>
<l>τοὔνεκά τοι ἐρέω· σὺ δὲ σύνθεο καί μευ ἄκουσον·</l>
<l n="335">οὔ τοι ἐγὼ Τρώων τόσσον χόλῳ οὐδὲ νεμέσσι</l>
<l>ἥμην ἐν θαλάμῳ, ἔθελον δʼ ἄχεϊ προτραπέσθαι.</l>
<l>νῦν δέ με παρειποῦσʼ ἄλοχος μαλακοῖς ἐπέεσσιν</l>
<l>ὅρμησʼ ἐς πόλεμον· δοκέει δέ μοι ὧδε καὶ αὐτῷ</l>
<l>λώϊον ἔσσεσθαι· νίκη δʼ ἐπαμείβεται ἄνδρας.</l>
<l n="340">ἀλλʼ ἄγε νῦν ἐπίμεινον, Ἀρήϊα τεύχεα δύω·</l>
<l>ἢ ἴθʼ, ἐγὼ δὲ μέτειμι· κιχήσεσθαι δέ σʼ ὀΐω.</l>
</q>
<l>
<milestone ed="P" unit="para"/>ὣς φάτο, τὸν δʼ οὔ τι προσέφη κορυθαίολος Ἕκτωρ·</l>
<l>τὸν δʼ Ἑλένη μύθοισι προσηύδα μειλιχίοισι·</l>
<q direct="unspecified">
<l>δᾶερ ἐμεῖο κυνὸς κακομηχάνου ὀκρυοέσσης,</l>
<l n="345">ὥς μʼ ὄφελʼ ἤματι τῷ ὅτε με πρῶτον τέκε μήτηρ</l>
<l>
<milestone ed="P" unit="para"/>οἴχεσθαι προφέρουσα κακὴ ἀνέμοιο θύελλα</l>
<l>εἰς ὄρος ἢ εἰς κῦμα πολυφλοίσβοιο θαλάσσης,</l>
<l>ἔνθά με κῦμʼ ἀπόερσε πάρος τάδε ἔργα γενέσθαι.</l>
<l>αὐτὰρ ἐπεὶ τάδε γʼ ὧδε θεοὶ κακὰ τεκμήραντο,</l>
<l n="350">ἀνδρὸς ἔπειτʼ ὤφελλον ἀμείνονος εἶναι ἄκοιτις,</l>
<l>ὃς ᾔδη νέμεσίν τε καὶ αἴσχεα πόλλʼ ἀνθρώπων.</l>
<l>τούτῳ δʼ οὔτʼ ἂρ νῦν φρένες ἔμπεδοι οὔτʼ ἄρʼ ὀπίσσω</l>
<l>ἔσσονται· τὼ καί μιν ἐπαυρήσεσθαι ὀΐω.</l>
<l>ἀλλʼ ἄγε νῦν εἴσελθε καὶ ἕζεο τῷδʼ ἐπὶ δίφρῳ</l>
<l n="355">δᾶερ, ἐπεί σε μάλιστα πόνος φρένας ἀμφιβέβηκεν</l>
<l>εἵνεκʼ ἐμεῖο κυνὸς καὶ Ἀλεξάνδρου ἕνεκʼ ἄτης,</l>
<l>οἷσιν ἐπὶ Ζεὺς θῆκε κακὸν μόρον, ὡς καὶ ὀπίσσω</l>
<l>ἀνθρώποισι πελώμεθʼ ἀοίδιμοι ἐσσομένοισι.</l>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα μέγας κορυθαίολος Ἕκτωρ</l>
<q direct="unspecified">
<l n="360">μή με κάθιζʼ Ἑλένη φιλέουσά περ· οὐδέ με πείσεις·</l>
<l>ἤδη γάρ μοι θυμὸς ἐπέσσυται ὄφρʼ ἐπαμύνω</l>
<l>Τρώεσσʼ, οἳ μέγʼ ἐμεῖο ποθὴν ἀπεόντος ἔχουσιν.</l>
<l>ἀλλὰ σύ γʼ ὄρνυθι τοῦτον, ἐπειγέσθω δὲ καὶ αὐτός,</l>
<l>ὥς κεν ἔμʼ ἔντοσθεν πόλιος καταμάρψῃ ἐόντα.</l>
<l n="365">καὶ γὰρ ἐγὼν οἶκον δὲ ἐλεύσομαι ὄφρα ἴδωμαι</l>
<l>οἰκῆας ἄλοχόν τε φίλην καὶ νήπιον υἱόν.</l>
<l>οὐ γὰρ οἶδʼ εἰ ἔτι σφιν ὑπότροπος ἵξομαι αὖτις,</l>
<l>ἦ ἤδη μʼ ὑπὸ χερσὶ θεοὶ δαμόωσιν Ἀχαιῶν.</l>
<milestone ed="p" n="369" unit="card"/>
</q>
<l>
<milestone ed="P" unit="para"/>ὣς ἄρα φωνήσας ἀπέβη κορυθαίολος Ἕκτωρ·</l>
<l n="370">αἶψα δʼ ἔπειθʼ ἵκανε δόμους εὖ ναιετάοντας,</l>
<l>οὐδʼ εὗρʼ Ἀνδρομάχην λευκώλενον ἐν μεγάροισιν,</l>
<l>ἀλλʼ ἥ γε ξὺν παιδὶ καὶ ἀμφιπόλῳ ἐϋπέπλῳ</l>
<l>πύργῳ ἐφεστήκει γοόωσά τε μυρομένη τε.</l>
<l>Ἕκτωρ δʼ ὡς οὐκ ἔνδον ἀμύμονα τέτμεν ἄκοιτιν</l>
<l n="375">ἔστη ἐπʼ οὐδὸν ἰών, μετὰ δὲ δμῳῇσιν ἔειπεν·</l>
<q direct="unspecified">
<l>εἰ δʼ ἄγε μοι δμῳαὶ νημερτέα μυθήσασθε·</l>
<l>πῇ ἔβη Ἀνδρομάχη λευκώλενος ἐκ μεγάροιο;</l>
<l>ἠέ πῃ ἐς γαλόων ἢ εἰνατέρων ἐϋπέπλων</l>
<l>ἢ ἐς Ἀθηναίης ἐξοίχεται, ἔνθά περ ἄλλαι</l>
<l n="380">Τρῳαὶ ἐϋπλόκαμοι δεινὴν θεὸν ἱλάσκονται;</l>
<l>
<milestone ed="P" unit="para"/>τὸν δʼ αὖτʼ ὀτρηρὴ ταμίη πρὸς μῦθον ἔειπεν·</l>
<q direct="unspecified">
<l>Ἕκτορ ἐπεὶ μάλʼ ἄνωγας ἀληθέα μυθήσασθαι,</l>
<l>οὔτέ πῃ ἐς γαλόων οὔτʼ εἰνατέρων ἐϋπέπλων</l>
<l>οὔτʼ ἐς Ἀθηναίης ἐξοίχεται, ἔνθά περ ἄλλαι</l>
<l n="385">Τρῳαὶ ἐϋπλόκαμοι δεινὴν θεὸν ἱλάσκονται,</l>
<l>ἀλλʼ ἐπὶ πύργον ἔβη μέγαν Ἰλίου, οὕνεκʼ ἄκουσε</l>
<l>τείρεσθαι Τρῶας, μέγα δὲ κράτος εἶναι Ἀχαιῶν.</l>
<l>ἣ μὲν δὴ πρὸς τεῖχος ἐπειγομένη ἀφικάνει</l>
<l>μαινομένῃ ἐϊκυῖα· φέρει δʼ ἅμα παῖδα τιθήνη.</l>
<l n="390">
<milestone ed="P" unit="para"/>ἦ ῥα γυνὴ ταμίη, ὃ δʼ ἀπέσσυτο δώματος Ἕκτωρ</l>
<l>τὴν αὐτὴν ὁδὸν αὖτις ἐϋκτιμένας κατʼ ἀγυιάς.</l>
<l>εὖτε πύλας ἵκανε διερχόμενος μέγα ἄστυ</l>
<l>Σκαιάς, τῇ ἄρʼ ἔμελλε διεξίμεναι πεδίον δέ,</l>
<l>ἔνθʼ ἄλοχος πολύδωρος ἐναντίη ἦλθε θέουσα</l>
<l n="395">Ἀνδρομάχη θυγάτηρ μεγαλήτορος Ἠετίωνος</l>
<l>Ἠετίων ὃς ἔναιεν ὑπὸ Πλάκῳ ὑληέσσῃ</l>
<l>Θήβῃ Ὑποπλακίῃ Κιλίκεσσʼ ἄνδρεσσιν ἀνάσσων·</l>
<l>τοῦ περ δὴ θυγάτηρ ἔχεθʼ Ἕκτορι χαλκοκορυστῇ.</l>
<l>ἥ οἱ ἔπειτʼ ἤντησʼ, ἅμα δʼ ἀμφίπολος κίεν αὐτῇ</l>
<l n="400">παῖδʼ ἐπὶ κόλπῳ ἔχουσʼ ἀταλάφρονα νήπιον αὔτως</l>
<l>Ἑκτορίδην ἀγαπητὸν ἀλίγκιον ἀστέρι καλῷ,</l>
<l>τόν ῥʼ Ἕκτωρ καλέεσκε Σκαμάνδριον, αὐτὰρ οἱ ἄλλοι</l>
<l>Ἀστυάνακτʼ· οἶος γὰρ ἐρύετο Ἴλιον Ἕκτωρ.</l>
<l>ἤτοι ὃ μὲν μείδησεν ἰδὼν ἐς παῖδα σιωπῇ·</l>
<l n="405">Ἀνδρομάχη δέ οἱ ἄγχι παρίστατο δάκρυ χέουσα,</l>
<l>ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
<l>δαιμόνιε φθίσει σε τὸ σὸν μένος, οὐδʼ ἐλεαίρεις</l>
<l>παῖδά τε νηπίαχον καὶ ἔμʼ ἄμμορον, ἣ τάχα χήρη</l>
<l>σεῦ ἔσομαι· τάχα γάρ σε κατακτανέουσιν Ἀχαιοὶ</l>
<l n="410">πάντες ἐφορμηθέντες· ἐμοὶ δέ κε κέρδιον εἴη</l>
<l>σεῦ ἀφαμαρτούσῃ χθόνα δύμεναι· οὐ γὰρ ἔτʼ ἄλλη</l>
<l>ἔσται θαλπωρὴ ἐπεὶ ἂν σύ γε πότμον ἐπίσπῃς</l>
<l>ἀλλʼ ἄχεʼ· οὐδέ μοι ἔστι πατὴρ καὶ πότνια μήτηρ.</l>
<milestone ed="p" n="414" unit="card"/>
<l>ἤτοι γὰρ πατέρʼ ἁμὸν ἀπέκτανε δῖος Ἀχιλλεύς,</l>
<l n="415">ἐκ δὲ πόλιν πέρσεν Κιλίκων εὖ ναιετάουσαν</l>
<l>Θήβην ὑψίπυλον· κατὰ δʼ ἔκτανεν Ἠετίωνα,</l>
<l>οὐδέ μιν ἐξενάριξε, σεβάσσατο γὰρ τό γε θυμῷ,</l>
<l>ἀλλʼ ἄρα μιν κατέκηε σὺν ἔντεσι δαιδαλέοισιν</l>
<l>ἠδʼ ἐπὶ σῆμʼ ἔχεεν· περὶ δὲ πτελέας ἐφύτευσαν</l>
<l n="420">νύμφαι ὀρεστιάδες κοῦραι Διὸς αἰγιόχοιο.</l>
<l>οἳ δέ μοι ἑπτὰ κασίγνητοι ἔσαν ἐν μεγάροισιν</l>
<l>οἳ μὲν πάντες ἰῷ κίον ἤματι Ἄϊδος εἴσω·</l>
<l>πάντας γὰρ κατέπεφνε ποδάρκης δῖος Ἀχιλλεὺς</l>
<l>βουσὶν ἐπʼ εἰλιπόδεσσι καὶ ἀργεννῇς ὀΐεσσι.</l>
<l n="425">μητέρα δʼ, ἣ βασίλευεν ὑπὸ Πλάκῳ ὑληέσσῃ,</l>
<l>τὴν ἐπεὶ ἂρ δεῦρʼ ἤγαγʼ ἅμʼ ἄλλοισι κτεάτεσσιν,</l>
<l>ἂψ ὅ γε τὴν ἀπέλυσε λαβὼν ἀπερείσιʼ ἄποινα,</l>
<l>πατρὸς δʼ ἐν μεγάροισι βάλʼ Ἄρτεμις ἰοχέαιρα.</l>
<l>Ἕκτορ ἀτὰρ σύ μοί ἐσσι πατὴρ καὶ πότνια μήτηρ</l>
<l n="430">ἠδὲ κασίγνητος, σὺ δέ μοι θαλερὸς παρακοίτης·</l>
<l>ἀλλʼ ἄγε νῦν ἐλέαιρε καὶ αὐτοῦ μίμνʼ ἐπὶ πύργῳ,</l>
<l>μὴ παῖδʼ ὀρφανικὸν θήῃς χήρην τε γυναῖκα·</l>
<l>λαὸν δὲ στῆσον παρʼ ἐρινεόν, ἔνθα μάλιστα</l>
<l>ἀμβατός ἐστι πόλις καὶ ἐπίδρομον ἔπλετο τεῖχος.</l>
<l n="435">τρὶς γὰρ τῇ γʼ ἐλθόντες ἐπειρήσανθʼ οἱ ἄριστοι</l>
<l>ἀμφʼ Αἴαντε δύω καὶ ἀγακλυτὸν Ἰδομενῆα</l>
<l>ἠδʼ ἀμφʼ Ἀτρεΐδας καὶ Τυδέος ἄλκιμον υἱόν·</l>
<l>ἤ πού τίς σφιν ἔνισπε θεοπροπίων ἐῢ εἰδώς,</l>
<l>ἤ νυ καὶ αὐτῶν θυμὸς ἐποτρύνει καὶ ἀνώγει.</l>
<l n="440">
<milestone ed="P" unit="para"/>τὴν δʼ αὖτε προσέειπε μέγας κορυθαίολος Ἕκτωρ·</l>
<q direct="unspecified">
<l>ἦ καὶ ἐμοὶ τάδε πάντα μέλει γύναι· ἀλλὰ μάλʼ αἰνῶς</l>
<l>αἰδέομαι Τρῶας καὶ Τρῳάδας ἑλκεσιπέπλους,</l>
<l>αἴ κε κακὸς ὣς νόσφιν ἀλυσκάζω πολέμοιο·</l>
<l>οὐδέ με θυμὸς ἄνωγεν, ἐπεὶ μάθον ἔμμεναι ἐσθλὸς</l>
<l n="445">αἰεὶ καὶ πρώτοισι μετὰ Τρώεσσι μάχεσθαι</l>
<l>ἀρνύμενος πατρός τε μέγα κλέος ἠδʼ ἐμὸν αὐτοῦ.</l>
<l>εὖ γὰρ ἐγὼ τόδε οἶδα κατὰ φρένα καὶ κατὰ θυμόν·</l>
<l>ἔσσεται ἦμαρ ὅτʼ ἄν ποτʼ ὀλώλῃ Ἴλιος ἱρὴ</l>
<l>καὶ Πρίαμος καὶ λαὸς ἐϋμμελίω Πριάμοιο.</l>
<l n="450">ἀλλʼ οὔ μοι Τρώων τόσσον μέλει ἄλγος ὀπίσσω,</l>
<l>οὔτʼ αὐτῆς Ἑκάβης οὔτε Πριάμοιο ἄνακτος</l>
<l>οὔτε κασιγνήτων, οἵ κεν πολέες τε καὶ ἐσθλοὶ</l>
<l>ἐν κονίῃσι πέσοιεν ὑπʼ ἀνδράσι δυσμενέεσσιν,</l>
<l>ὅσσον σεῦ, ὅτε κέν τις Ἀχαιῶν χαλκοχιτώνων</l>
<l n="455">δακρυόεσσαν ἄγηται ἐλεύθερον ἦμαρ ἀπούρας·</l>
<l>καί κεν ἐν Ἄργει ἐοῦσα πρὸς ἄλλης ἱστὸν ὑφαίνοις,</l>
<l>καί κεν ὕδωρ φορέοις Μεσσηΐδος ἢ Ὑπερείης</l>
<l>πόλλʼ ἀεκαζομένη, κρατερὴ δʼ ἐπικείσετʼ ἀνάγκη·</l>
<l>καί ποτέ τις εἴπῃσιν ἰδὼν κατὰ δάκρυ χέουσαν·</l>
<l n="460">Ἕκτορος ἥδε γυνὴ ὃς ἀριστεύεσκε μάχεσθαι</l>
<l>Τρώων ἱπποδάμων ὅτε Ἴλιον ἀμφεμάχοντο.</l>
<l>ὥς ποτέ τις ἐρέει· σοὶ δʼ αὖ νέον ἔσσεται ἄλγος</l>
<l>χήτεϊ τοιοῦδʼ ἀνδρὸς ἀμύνειν δούλιον ἦμαρ.</l>
<l>ἀλλά με τεθνηῶτα χυτὴ κατὰ γαῖα καλύπτοι</l>
<l n="465">πρίν γέ τι σῆς τε βοῆς σοῦ θʼ ἑλκηθμοῖο πυθέσθαι.</l>
<milestone ed="p" n="466" unit="card"/>
</q>
<l>
<milestone ed="P" unit="para"/>ὣς εἰπὼν οὗ παιδὸς ὀρέξατο φαίδιμος Ἕκτωρ·</l>
<l>ἂψ δʼ ὃ πάϊς πρὸς κόλπον ἐϋζώνοιο τιθήνης</l>
<l>ἐκλίνθη ἰάχων πατρὸς φίλου ὄψιν ἀτυχθεὶς</l>
<l>ταρβήσας χαλκόν τε ἰδὲ λόφον ἱππιοχαίτην,</l>
<l n="470">δεινὸν ἀπʼ ἀκροτάτης κόρυθος νεύοντα νοήσας.</l>
<l>ἐκ δʼ ἐγέλασσε πατήρ τε φίλος καὶ πότνια μήτηρ·</l>
<l>αὐτίκʼ ἀπὸ κρατὸς κόρυθʼ εἵλετο φαίδιμος Ἕκτωρ,</l>
<l>καὶ τὴν μὲν κατέθηκεν ἐπὶ χθονὶ παμφανόωσαν·</l>
<l>αὐτὰρ ὅ γʼ ὃν φίλον υἱὸν ἐπεὶ κύσε πῆλέ τε χερσὶν</l>
<l n="475">εἶπε δʼ ἐπευξάμενος Διί τʼ ἄλλοισίν τε θεοῖσι·</l>
<l>Ζεῦ ἄλλοι τε θεοὶ δότε δὴ καὶ τόνδε γενέσθαι</l>
<l>παῖδʼ ἐμὸν ὡς καὶ ἐγώ περ ἀριπρεπέα Τρώεσσιν,</l>
<l>ὧδε βίην τʼ ἀγαθόν, καὶ Ἰλίου ἶφι ἀνάσσειν·</l>
<l>καί ποτέ τις εἴποι πατρός γʼ ὅδε πολλὸν ἀμείνων</l>
<l n="480">ἐκ πολέμου ἀνιόντα· φέροι δʼ ἔναρα βροτόεντα</l>
<l>κτείνας δήϊον ἄνδρα, χαρείη δὲ φρένα μήτηρ.</l>
</q>
<l>
<milestone ed="P" unit="para"/>ὣς εἰπὼν ἀλόχοιο φίλης ἐν χερσὶν ἔθηκε</l>
<l>παῖδʼ ἑόν· ἣ δʼ ἄρα μιν κηώδεϊ δέξατο κόλπῳ</l>
<l>δακρυόεν γελάσασα· πόσις δʼ ἐλέησε νοήσας,</l>
<l n="485">χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζε·</l>
<l>δαιμονίη μή μοί τι λίην ἀκαχίζεο θυμῷ·</l>
<l>οὐ γάρ τίς μʼ ὑπὲρ αἶσαν ἀνὴρ Ἄϊδι προϊάψει·</l>
<l>μοῖραν δʼ οὔ τινά φημι πεφυγμένον ἔμμεναι ἀνδρῶν,</l>
<l>οὐ κακὸν οὐδὲ μὲν ἐσθλόν, ἐπὴν τὰ πρῶτα γένηται.</l>
<l n="490">ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε</l>
<l>ἱστόν τʼ ἠλακάτην τε, καὶ ἀμφιπόλοισι κέλευε</l>
<l>ἔργον ἐποίχεσθαι· πόλεμος δʼ ἄνδρεσσι μελήσει</l>
<l>πᾶσι, μάλιστα δʼ ἐμοί, τοὶ Ἰλίῳ ἐγγεγάασιν.</l>
</q>
<l>
<milestone ed="P" unit="para"/>ὣς ἄρα φωνήσας κόρυθʼ εἵλετο φαίδιμος Ἕκτωρ</l>
<l n="495">ἵππουριν· ἄλοχος δὲ φίλη οἶκον δὲ βεβήκει</l>
<l>ἐντροπαλιζομένη, θαλερὸν κατὰ δάκρυ χέουσα.</l>
<l>αἶψα δʼ ἔπειθʼ ἵκανε δόμους εὖ ναιετάοντας</l>
<l>Ἕκτορος ἀνδροφόνοιο, κιχήσατο δʼ ἔνδοθι πολλὰς</l>
<l>ἀμφιπόλους, τῇσιν δὲ γόον πάσῃσιν ἐνῶρσεν.</l>
<l n="500">αἳ μὲν ἔτι ζωὸν γόον Ἕκτορα ᾧ ἐνὶ οἴκῳ·</l>
<l>οὐ γάρ μιν ἔτʼ ἔφαντο ὑπότροπον ἐκ πολέμοιο</l>
<l>ἵξεσθαι προφυγόντα μένος καὶ χεῖρας Ἀχαιῶν.</l>
<milestone ed="p" n="503" unit="card"/>
<l>
<milestone ed="P" unit="para"/>οὐδὲ Πάρις δήθυνεν ἐν ὑψηλοῖσι δόμοισιν,</l>
<l>ἀλλʼ ὅ γʼ, ἐπεὶ κατέδυ κλυτὰ τεύχεα ποικίλα χαλκῷ,</l>
<l n="505">σεύατʼ ἔπειτʼ ἀνὰ ἄστυ ποσὶ κραιπνοῖσι πεποιθώς.</l>
<l>ὡς δʼ ὅτε τις στατὸς ἵππος ἀκοστήσας ἐπὶ φάτνῃ</l>
<l>δεσμὸν ἀπορρήξας θείῃ πεδίοιο κροαίνων</l>
<l>εἰωθὼς λούεσθαι ἐϋρρεῖος ποταμοῖο</l>
<l>κυδιόων· ὑψοῦ δὲ κάρη ἔχει, ἀμφὶ δὲ χαῖται</l>
<l n="510">ὤμοις ἀΐσσονται· ὃ δʼ ἀγλαΐηφι πεποιθὼς</l>
<l>ῥίμφά ἑ γοῦνα φέρει μετά τʼ ἤθεα καὶ νομὸν ἵππων·</l>
<l>ὣς υἱὸς Πριάμοιο Πάρις κατὰ Περγάμου ἄκρης</l>
<l>τεύχεσι παμφαίνων ὥς τʼ ἠλέκτωρ ἐβεβήκει</l>
<l>καγχαλόων, ταχέες δὲ πόδες φέρον· αἶψα δʼ ἔπειτα</l>
<l n="515">Ἕκτορα δῖον ἔτετμεν ἀδελφεὸν εὖτʼ ἄρʼ ἔμελλε</l>
<l>στρέψεσθʼ ἐκ χώρης ὅθι ᾗ ὀάριζε γυναικί.</l>
<l>τὸν πρότερος προσέειπεν Ἀλέξανδρος θεοειδής·</l>
<q direct="unspecified">
<l>ἠθεῖʼ ἦ μάλα δή σε καὶ ἐσσύμενον κατερύκω</l>
<l>δηθύνων, οὐδʼ ἦλθον ἐναίσιμον ὡς ἐκέλευες;</l>
</q>
<l n="520">
<milestone ed="P" unit="para"/>τὸν δʼ ἀπαμειβόμενος προσέφη κορυθαίολος Ἕκτωρ·</l>
<q direct="unspecified">
<l>δαιμόνιʼ οὐκ ἄν τίς τοι ἀνὴρ ὃς ἐναίσιμος εἴη</l>
<l>ἔργον ἀτιμήσειε μάχης, ἐπεὶ ἄλκιμός ἐσσι·</l>
<l>ἀλλὰ ἑκὼν μεθιεῖς τε καὶ οὐκ ἐθέλεις· τὸ δʼ ἐμὸν κῆρ</l>
<l>ἄχνυται ἐν θυμῷ, ὅθʼ ὑπὲρ σέθεν αἴσχεʼ ἀκούω</l>
<l n="525">πρὸς Τρώων, οἳ ἔχουσι πολὺν πόνον εἵνεκα σεῖο.</l>
<l>ἀλλʼ ἴομεν· τὰ δʼ ὄπισθεν ἀρεσσόμεθʼ, αἴ κέ ποθι Ζεὺς</l>
<l>δώῃ ἐπουρανίοισι θεοῖς αἰειγενέτῃσι</l>
<l>κρητῆρα στήσασθαι ἐλεύθερον ἐν μεγάροισιν</l>
<l>ἐκ Τροίης ἐλάσαντας ἐϋκνήμιδας Ἀχαιούς.</l>
</q>
</div1>
<div1 type="Book" n="7">
<milestone ed="p" n="1" unit="card"/>
<l>
<milestone ed="P" unit="para"/>ὣς εἰπὼν πυλέων ἐξέσσυτο φαίδιμος Ἕκτωρ,</l>
<l>τῷ δʼ ἅμʼ Ἀλέξανδρος κίʼ ἀδελφεός· ἐν δʼ ἄρα θυμῷ</l>
<l>ἀμφότεροι μέμασαν πολεμίζειν ἠδὲ μάχεσθαι.</l>
<l>ὡς δὲ θεὸς ναύτῃσιν ἐελδομένοισιν ἔδωκεν</l>
<l n="5">οὖρον, ἐπεί κε κάμωσιν ἐϋξέστῃς ἐλάτῃσι</l>
<l>πόντον ἐλαύνοντες, καμάτῳ δʼ ὑπὸ γυῖα λέλυνται,</l>
<l>ὣς ἄρα τὼ Τρώεσσιν ἐελδομένοισι φανήτην.</l>
<l>
<milestone ed="P" unit="para"/>ἔνθʼ ἑλέτην ὃ μὲν υἱὸν Ἀρηϊθόοιο ἄνακτος</l>
<l>Ἄρνῃ ναιετάοντα Μενέσθιον, ὃν κορυνήτης</l>
<l n="10">γείνατʼ Ἀρηΐθοος καὶ Φυλομέδουσα βοῶπις·</l>
<l>Ἕκτωρ δʼ Ἠϊονῆα βάλʼ ἔγχεϊ ὀξυόεντι</l>
<l>αὐχένʼ ὑπὸ στεφάνης εὐχάλκου, λύντο δὲ γυῖα.</l>
<l>Γλαῦκος δʼ Ἱππολόχοιο πάϊς Λυκίων ἀγὸς ἀνδρῶν</l>
<l>Ἰφίνοον βάλε δουρὶ κατὰ κρατερὴν ὑσμίνην</l>
<l n="15">Δεξιάδην ἵππων ἐπιάλμενον ὠκειάων</l>
<l>ὦμον· ὃ δʼ ἐξ ἵππων χαμάδις πέσε, λύντο δὲ γυῖα.</l>
<l>
<milestone ed="P" unit="para"/>τοὺς δʼ ὡς οὖν ἐνόησε θεὰ γλαυκῶπις Ἀθήνη</l>
<l>Ἀργείους ὀλέκοντας ἐνὶ κρατερῇ ὑσμίνῃ,</l>
<l>βῆ ῥα κατʼ Οὐλύμποιο καρήνων ἀΐξασα</l>
<l n="20">Ἴλιον εἰς ἱερήν· τῇ δʼ ἀντίος ὄρνυτʼ Ἀπόλλων</l>
<l>Περγάμου ἐκκατιδών, Τρώεσσι δὲ βούλετο νίκην·</l>
<l>ἀλλήλοισι δὲ τώ γε συναντέσθην παρὰ φηγῷ.</l>
<l>τὴν πρότερος προσέειπεν ἄναξ Διὸς υἱὸς Ἀπόλλων·</l>
<q direct="unspecified">
<l>τίπτε σὺ δʼ αὖ μεμαυῖα Διὸς θύγατερ μεγάλοιο</l>
<l n="25">ἦλθες ἀπʼ Οὐλύμποιο, μέγας δέ σε θυμὸς ἀνῆκεν;</l>
<l>ἦ ἵνα δὴ Δαναοῖσι μάχης ἑτεραλκέα νίκην</l>
<l>δῷς; ἐπεὶ οὔ τι Τρῶας ἀπολλυμένους ἐλεαίρεις.</l>
<l>ἀλλʼ εἴ μοί τι πίθοιο τό κεν πολὺ κέρδιον εἴη·</l>
<l>νῦν μὲν παύσωμεν πόλεμον καὶ δηϊοτῆτα</l>
<l n="30">σήμερον· ὕστερον αὖτε μαχήσοντʼ εἰς ὅ κε τέκμωρ</l>
<l>Ἰλίου εὕρωσιν, ἐπεὶ ὣς φίλον ἔπλετο θυμῷ</l>
<l>ὑμῖν ἀθανάτῃσι, διαπραθέειν τόδε ἄστυ.</l>
<l>
<milestone ed="P" unit="para"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l>ὧδʼ ἔστω ἑκάεργε· τὰ γὰρ φρονέουσα καὶ αὐτὴ</l>
<l n="35">ἦλθον ἀπʼ Οὐλύμποιο μετὰ Τρῶας καὶ Ἀχαιούς.</l>
<l>ἀλλʼ ἄγε πῶς μέμονας πόλεμον καταπαυσέμεν ἀνδρῶν;</l>
<l>
<milestone ed="P" unit="para"/>τὴν δʼ αὖτε προσέειπεν ἄναξ Διὸς υἱὸς Ἀπόλλων·</l>
<q direct="unspecified">
<l>Ἕκτορος ὄρσωμεν κρατερὸν μένος ἱπποδάμοιο,</l>
<l>ἤν τινά που Δαναῶν προκαλέσσεται οἰόθεν οἶος</l>
<l n="40">ἀντίβιον μαχέσασθαι ἐν αἰνῇ δηϊοτῆτι,</l>
<l>οἳ δέ κʼ ἀγασσάμενοι χαλκοκνήμιδες Ἀχαιοὶ</l>
<l>οἶον ἐπόρσειαν πολεμίζειν Ἕκτορι δίῳ.</l>
<milestone ed="p" n="43" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ γλαυκῶπις Ἀθήνη.</l>
<l>τῶν δʼ Ἕλενος Πριάμοιο φίλος παῖς σύνθετο θυμῷ</l>
<l n="45">βουλήν, ἥ ῥα θεοῖσιν ἐφήνδανε μητιόωσι·</l>
<l>στῆ δὲ παρʼ Ἕκτορʼ ἰὼν καί μιν πρὸς μῦθον ἔειπεν·</l>
<q direct="unspecified">
<l>Ἕκτορ υἱὲ Πριάμοιο Διὶ μῆτιν ἀτάλαντε</l>
<l>ἦ ῥά νύ μοί τι πίθοιο, κασίγνητος δέ τοί εἰμι·</l>
<l>ἄλλους μὲν κάθισον Τρῶας καὶ πάντας Ἀχαιούς,</l>
<l n="50">αὐτὸς δὲ προκάλεσσαι Ἀχαιῶν ὅς τις ἄριστος</l>
<l>ἀντίβιον μαχέσασθαι ἐν αἰνῇ δηϊοτῆτι·</l>
<l>οὐ γάρ πώ τοι μοῖρα θανεῖν καὶ πότμον ἐπισπεῖν·</l>
<l>ὣς γὰρ ἐγὼ ὄπʼ ἄκουσα θεῶν αἰειγενετάων.</l>
</q>
<l>
<milestone ed="P" unit="para"/>ὣς ἔφαθʼ, Ἕκτωρ δʼ αὖτε χάρη μέγα μῦθον ἀκούσας,</l>
<l n="55">καί ῥʼ ἐς μέσσον ἰὼν Τρώων ἀνέεργε φάλαγγας,</l>
<l>μέσσου δουρὸς ἑλών· οἳ δʼ ἱδρύνθησαν ἅπαντες.</l>
<l>κὰδ δʼ Ἀγαμέμνων εἷσεν ἐϋκνήμιδας Ἀχαιούς·</l>
<l>κὰδ δʼ ἄρʼ Ἀθηναίη τε καὶ ἀργυρότοξος Ἀπόλλων</l>
<l>ἑζέσθην ὄρνισιν ἐοικότες αἰγυπιοῖσι</l>
<l n="60">φηγῷ ἐφʼ ὑψηλῇ πατρὸς Διὸς αἰγιόχοιο</l>
<l>ἀνδράσι τερπόμενοι· τῶν δὲ στίχες εἵατο πυκναὶ</l>
<l>ἀσπίσι καὶ κορύθεσσι καὶ ἔγχεσι πεφρικυῖαι.</l>
<l>οἵη δὲ Ζεφύροιο ἐχεύατο πόντον ἔπι φρὶξ</l>
<l>ὀρνυμένοιο νέον, μελάνει δέ τε πόντος ὑπʼ αὐτῆς,</l>
<l n="65">τοῖαι ἄρα στίχες εἵατʼ Ἀχαιῶν τε Τρώων τε</l>
<l>ἐν πεδίῳ· Ἕκτωρ δὲ μετʼ ἀμφοτέροισιν ἔειπε·</l>
<q direct="unspecified">
<l>κέκλυτέ μευ Τρῶες καὶ ἐϋκνήμιδες Ἀχαιοὶ</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l>ὅρκια μὲν Κρονίδης ὑψίζυγος οὐκ ἐτέλεσσεν,</l>
<l n="70">ἀλλὰ κακὰ φρονέων τεκμαίρεται ἀμφοτέροισιν</l>
<l>εἰς ὅ κεν ἢ ὑμεῖς Τροίην εὔπυργον ἕλητε</l>
<l>ἢ αὐτοὶ παρὰ νηυσὶ δαμείετε ποντοπόροισιν.</l>
<l>ὑμῖν δʼ ἐν γὰρ ἔασιν ἀριστῆες Παναχαιῶν·</l>
<l>τῶν νῦν ὅν τινα θυμὸς ἐμοὶ μαχέσασθαι ἀνώγει</l>
<l n="75">δεῦρʼ ἴτω ἐκ πάντων πρόμος ἔμμεναι Ἕκτορι δίῳ.</l>
<l>ὧδε δὲ μυθέομαι, Ζεὺς δʼ ἄμμʼ ἐπιμάρτυρος ἔστω·</l>
<l>εἰ μέν κεν ἐμὲ κεῖνος ἕλῃ ταναήκεϊ χαλκῷ,</l>
<l>τεύχεα συλήσας φερέτω κοίλας ἐπὶ νῆας,</l>
<l>σῶμα δὲ οἴκαδʼ ἐμὸν δόμεναι πάλιν, ὄφρα πυρός με</l>
<l n="80">Τρῶες καὶ Τρώων ἄλοχοι λελάχωσι θανόντα.</l>
<l>εἰ δέ κʼ ἐγὼ τὸν ἕλω, δώῃ δέ μοι εὖχος Ἀπόλλων,</l>
<l>τεύχεα σύλησας οἴσω προτὶ Ἴλιον ἱρήν,</l>
<l>καὶ κρεμόω προτὶ νηὸν Ἀπόλλωνος ἑκάτοιο,</l>
<l>τὸν δὲ νέκυν ἐπὶ νῆας ἐϋσσέλμους ἀποδώσω,</l>
<l n="85">ὄφρά ἑ ταρχύσωσι κάρη κομόωντες Ἀχαιοί,</l>
<l>σῆμά τέ οἱ χεύωσιν ἐπὶ πλατεῖ Ἑλλησπόντῳ.</l>
<l>καί ποτέ τις εἴπῃσι καὶ ὀψιγόνων ἀνθρώπων</l>
<l>νηῒ πολυκλήϊδι πλέων ἐπὶ οἴνοπα πόντον·</l>
<l>ἀνδρὸς μὲν τόδε σῆμα πάλαι κατατεθνηῶτος,</l>
<l n="90">ὅν ποτʼ ἀριστεύοντα κατέκτανε φαίδιμος Ἕκτωρ.</l>
<l>ὥς ποτέ τις ἐρέει· τὸ δʼ ἐμὸν κλέος οὔ ποτʼ ὀλεῖται.</l>
<milestone ed="p" n="92" unit="card"/>
</q>
<l>
<milestone ed="P" unit="para"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ·</l>
<l>αἴδεσθεν μὲν ἀνήνασθαι, δεῖσαν δʼ ὑποδέχθαι·</l>
<l>ὀψὲ δὲ δὴ Μενέλαος ἀνίστατο καὶ μετέειπε</l>
<q direct="unspecified">
<l n="95">νείκει ὀνειδίζων, μέγα δὲ στεναχίζετο θυμῷ·</l>
<l>ὤ μοι ἀπειλητῆρες Ἀχαιΐδες οὐκέτʼ Ἀχαιοί·</l>
<l>ἦ μὲν δὴ λώβη τάδε γʼ ἔσσεται αἰνόθεν αἰνῶς</l>
<l>εἰ μή τις Δαναῶν νῦν Ἕκτορος ἀντίος εἶσιν.</l>
<l>ἀλλʼ ὑμεῖς μὲν πάντες ὕδωρ καὶ γαῖα γένοισθε</l>
<l n="100">ἥμενοι αὖθι ἕκαστοι ἀκήριοι ἀκλεὲς αὔτως·</l>
<l>τῷδε δʼ ἐγὼν αὐτὸς θωρήξομαι· αὐτὰρ ὕπερθε</l>
<l>νίκης πείρατʼ ἔχονται ἐν ἀθανάτοισι θεοῖσιν.</l>
</q>
<l>
<milestone ed="P" unit="para"/>ὣς ἄρα φωνήσας κατεδύσετο τεύχεα καλά.</l>
<l>ἔνθά κέ τοι Μενέλαε φάνη βιότοιο τελευτὴ</l>
<l n="105">Ἕκτορος ἐν παλάμῃσιν, ἐπεὶ πολὺ φέρτερος ἦεν,</l>
<l>εἰ μὴ ἀναΐξαντες ἕλον βασιλῆες Ἀχαιῶν,</l>
<l>αὐτός τʼ Ἀτρεΐδης εὐρὺ κρείων Ἀγαμέμνων</l>
<l>δεξιτερῆς ἕλε χειρὸς ἔπος τʼ ἔφατʼ ἔκ τʼ ὀνόμαζεν·</l>
<l>ἀφραίνεις Μενέλαε διοτρεφές, οὐδέ τί σε χρὴ</l>
<l n="110">ταύτης ἀφροσύνης· ἀνὰ δὲ σχέο κηδόμενός περ,</l>
<l>μηδʼ ἔθελʼ ἐξ ἔριδος σεῦ ἀμείνονι φωτὶ μάχεσθαι</l>
<l>Ἕκτορι Πριαμίδῃ, τόν τε στυγέουσι καὶ ἄλλοι.</l>
<l>καὶ δʼ Ἀχιλεὺς τούτῳ γε μάχῃ ἔνι κυδιανείρῃ</l>
<l>ἔρριγʼ ἀντιβολῆσαι, ὅ περ σέο πολλὸν ἀμείνων.</l>
<l n="115">ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων,</l>
<l>τούτῳ δὲ πρόμον ἄλλον ἀναστήσουσιν Ἀχαιοί.</l>
<l>εἴ περ ἀδειής τʼ ἐστὶ καὶ εἰ μόθου ἔστʼ ἀκόρητος,</l>
<l>φημί μιν ἀσπασίως γόνυ κάμψειν, αἴ κε φύγῃσι</l>
<l>δηΐου ἐκ πολέμοιο καὶ αἰνῆς δηϊοτῆτος.</l>
</q>
<l n="120">
<milestone ed="P" unit="para"/>ὣς εἰπὼν παρέπεισεν ἀδελφειοῦ φρένας ἥρως</l>
<l>αἴσιμα παρειπών, ὃ δʼ ἐπείθετο· τοῦ μὲν ἔπειτα</l>
<l>γηθόσυνοι θεράποντες ἀπʼ ὤμων τεύχεʼ ἕλοντο·</l>
<l>Νέστωρ δʼ Ἀργείοισιν ἀνίστατο καὶ μετέειπεν·</l>
<q direct="unspecified">
<l>ὢ πόποι ἦ μέγα πένθος Ἀχαιΐδα γαῖαν ἱκάνει.</l>
<l n="125">ἦ κε μέγʼ οἰμώξειε γέρων ἱππηλάτα Πηλεὺς</l>
<l>ἐσθλὸς Μυρμιδόνων βουληφόρος ἠδʼ ἀγορητής,</l>
<l>ὅς ποτέ μʼ εἰρόμενος μέγʼ ἐγήθεεν ᾧ ἐνὶ οἴκῳ</l>
<l>πάντων Ἀργείων ἐρέων γενεήν τε τόκον τε.</l>
<l>τοὺς νῦν εἰ πτώσσοντας ὑφʼ Ἕκτορι πάντας ἀκούσαι,</l>
<l n="130">πολλά κεν ἀθανάτοισι φίλας ἀνὰ χεῖρας ἀείραι</l>
<l>θυμὸν ἀπὸ μελέων δῦναι δόμον Ἄϊδος εἴσω.</l>
<milestone ed="p" n="132" unit="card"/>
<l>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</l>
<l>ἡβῷμʼ ὡς ὅτʼ ἐπʼ ὠκυρόῳ Κελάδοντι μάχοντο</l>
<l>ἀγρόμενοι Πύλιοί τε καὶ Ἀρκάδες ἐγχεσίμωροι</l>
<l n="135">Φειᾶς πὰρ τείχεσσιν Ἰαρδάνου ἀμφὶ ῥέεθρα.</l>
<l>τοῖσι δʼ Ἐρευθαλίων πρόμος ἵστατο ἰσόθεος φὼς</l>
<l>τεύχεʼ ἔχων ὤμοισιν Ἀρηϊθόοιο ἄνακτος</l>
<l>δίου Ἀρηϊθόου, τὸν ἐπίκλησιν κορυνήτην</l>
<l>ἄνδρες κίκλησκον καλλίζωνοί τε γυναῖκες</l>
<l n="140">οὕνεκʼ ἄρʼ οὐ τόξοισι μαχέσκετο δουρί τε μακρῷ,</l>
<l>ἀλλὰ σιδηρείῃ κορύνῃ ῥήγνυσκε φάλαγγας.</l>
<l>τὸν Λυκόοργος ἔπεφνε δόλῳ, οὔ τι κράτεΐ γε,</l>
<l>στεινωπῷ ἐν ὁδῷ ὅθʼ ἄρʼ οὐ κορύνη οἱ ὄλεθρον</l>
<l>χραῖσμε σιδηρείη· πρὶν γὰρ Λυκόοργος ὑποφθὰς</l>
<l n="145">δουρὶ μέσον περόνησεν, ὃ δʼ ὕπτιος οὔδει ἐρείσθη·</l>
<l>τεύχεα δʼ ἐξενάριξε, τά οἱ πόρε χάλκεος Ἄρης.</l>
<l>καὶ τὰ μὲν αὐτὸς ἔπειτα φόρει μετὰ μῶλον Ἄρηος·</l>
<l>αὐτὰρ ἐπεὶ Λυκόοργος ἐνὶ μεγάροισιν ἐγήρα,</l>
<l>δῶκε δʼ Ἐρευθαλίωνι φίλῳ θεράποντι φορῆναι·</l>
<l n="150">τοῦ ὅ γε τεύχεʼ ἔχων προκαλίζετο πάντας ἀρίστους.</l>
<l>οἳ δὲ μάλʼ ἐτρόμεον καὶ ἐδείδισαν, οὐδέ τις ἔτλη·</l>
<l>ἀλλʼ ἐμὲ θυμὸς ἀνῆκε πολυτλήμων πολεμίζειν</l>
<l>θάρσεϊ ᾧ· γενεῇ δὲ νεώτατος ἔσκον ἁπάντων·</l>
<l>καὶ μαχόμην οἱ ἐγώ, δῶκεν δέ μοι εὖχος Ἀθήνη.</l>
<l n="155">τὸν δὴ μήκιστον καὶ κάρτιστον κτάνον ἄνδρα·</l>
<l>πολλὸς γάρ τις ἔκειτο παρήορος ἔνθα καὶ ἔνθα.</l>
<l>εἴθʼ ὣς ἡβώοιμι, βίη δέ μοι ἔμπεδος εἴη·</l>
<l>τώ κε τάχʼ ἀντήσειε μάχης κορυθαίολος Ἕκτωρ.</l>
<l>ὑμέων δʼ οἵ περ ἔασιν ἀριστῆες Παναχαιῶν</l>
<l n="160">οὐδʼ οἳ προφρονέως μέμαθʼ Ἕκτορος ἀντίον ἐλθεῖν.</l>
</q>
<l>
<milestone ed="P" unit="para"/>ὣς νείκεσσʼ ὃ γέρων, οἳ δʼ ἐννέα πάντες ἀνέσταν.</l>
<l>ὦρτο πολὺ πρῶτος μὲν ἄναξ ἀνδρῶν Ἀγαμέμνων,</l>
<l>τῷ δʼ ἐπὶ Τυδεΐδης ὦρτο κρατερὸς Διομήδης,</l>
<l>τοῖσι δʼ ἐπʼ Αἴαντες θοῦριν ἐπιειμένοι ἀλκήν,</l>
<l n="165">τοῖσι δʼ ἐπʼ Ἰδομενεὺς καὶ ὀπάων Ἰδομενῆος</l>
<l>Μηριόνης ἀτάλαντος Ἐνυαλίῳ ἀνδρειφόντῃ,</l>
<l>τοῖσι δʼ ἐπʼ Εὐρύπυλος Εὐαίμονος ἀγλαὸς υἱός,</l>
<l>ἂν δὲ Θόας Ἀνδραιμονίδης καὶ δῖος Ὀδυσσεύς·</l>
<l>πάντες ἄρʼ οἵ γʼ ἔθελον πολεμίζειν Ἕκτορι δίῳ.</l>
<l n="170">τοῖς δʼ αὖτις μετέειπε Γερήνιος ἱππότα Νέστωρ·</l>
<q direct="unspecified">
<l>κλήρῳ νῦν πεπάλασθε διαμπερὲς ὅς κε λάχῃσιν·</l>
<l>οὗτος γὰρ δὴ ὀνήσει ἐϋκνήμιδας Ἀχαιούς,</l>
<l>καὶ δʼ αὐτὸς ὃν θυμὸν ὀνήσεται αἴ κε φύγῃσι</l>
<l>δηΐου ἐκ πολέμοιο καὶ αἰνῆς δηϊοτῆτος.</l>
<milestone ed="p" n="175" unit="card"/>
</q>
<l n="175">
<milestone ed="P" unit="para"/>ὣς ἔφαθʼ, οἳ δὲ κλῆρον ἐσημήναντο ἕκαστος,</l>
<l>ἐν δʼ ἔβαλον κυνέῃ Ἀγαμέμνονος Ἀτρεΐδαο.</l>
<l>λαοὶ δʼ ἠρήσαντο, θεοῖσι δὲ χεῖρας ἀνέσχον·</l>
<l>ὧδε δέ τις εἴπεσκεν ἰδὼν εἰς οὐρανὸν εὐρύν·</l>
<q direct="unspecified">
<l>Ζεῦ πάτερ ἢ Αἴαντα λαχεῖν, ἢ Τυδέος υἱόν,</l>
<l n="180">ἢ αὐτὸν βασιλῆα πολυχρύσοιο Μυκήνης.</l>
</q>
<l>
<milestone ed="P" unit="para"/>ὣς ἄρʼ ἔφαν, πάλλεν δὲ Γερήνιος ἱππότα Νέστωρ,</l>
<l>ἐκ δʼ ἔθορε κλῆρος κυνέης ὃν ἄρʼ ἤθελον αὐτοὶ</l>
<l>Αἴαντος· κῆρυξ δὲ φέρων ἀνʼ ὅμιλον ἁπάντῃ</l>
<l>δεῖξʼ ἐνδέξια πᾶσιν ἀριστήεσσιν Ἀχαιῶν.</l>
<l n="185">οἳ δʼ οὐ γιγνώσκοντες ἀπηνήναντο ἕκαστος.</l>
<l>ἀλλʼ ὅτε δὴ τὸν ἵκανε φέρων ἀνʼ ὅμιλον ἁπάντῃ</l>
<l>ὅς μιν ἐπιγράψας κυνέῃ βάλε φαίδιμος Αἴας,</l>
<l>ἤτοι ὑπέσχεθε χεῖρʼ, ὃ δʼ ἄρʼ ἔμβαλεν ἄγχι παραστάς,</l>
<l>γνῶ δὲ κλήρου σῆμα ἰδών, γήθησε δὲ θυμῷ.</l>
<l n="190">τὸν μὲν πὰρ πόδʼ ἑὸν χαμάδις βάλε φώνησέν τε·</l>
<l>ὦ φίλοι ἤτοι κλῆρος ἐμός, χαίρω δὲ καὶ αὐτὸς</l>
<l>θυμῷ, ἐπεὶ δοκέω νικησέμεν Ἕκτορα δῖον.</l>
<l>ἀλλʼ ἄγετʼ ὄφρʼ ἂν ἐγὼ πολεμήϊα τεύχεα δύω,</l>
<l>τόφρʼ ὑμεῖς εὔχεσθε Διὶ Κρονίωνι ἄνακτι</l>
<l n="195">σιγῇ ἐφʼ ὑμείων ἵνα μὴ Τρῶές γε πύθωνται,</l>
<l>ἠὲ καὶ ἀμφαδίην, ἐπεὶ οὔ τινα δείδιμεν ἔμπης·</l>
<l>οὐ γάρ τίς με βίῃ γε ἑκὼν ἀέκοντα δίηται</l>
<l>οὐδέ τι ἰδρείῃ, ἐπεὶ οὐδʼ ἐμὲ νήϊδά γʼ οὕτως</l>
<l>ἔλπομαι ἐν Σαλαμῖνι γενέσθαι τε τραφέμεν τε.</l>
</q>
<l n="200">
<milestone ed="P" unit="para"/>ὣς ἔφαθʼ, οἳ δʼ εὔχοντο Διὶ Κρονίωνι ἄνακτι·</l>
<l>ὧδε δέ τις εἴπεσκεν ἰδὼν εἰς οὐρανὸν εὐρύν·</l>
<q direct="unspecified">
<l>Ζεῦ πάτερ Ἴδηθεν μεδέων κύδιστε μέγιστε</l>
<l>δὸς νίκην Αἴαντι καὶ ἀγλαὸν εὖχος ἀρέσθαι·</l>
<l>εἰ δὲ καὶ Ἕκτορά περ φιλέεις καὶ κήδεαι αὐτοῦ,</l>
<l n="205">ἴσην ἀμφοτέροισι βίην καὶ κῦδος ὄπασσον.</l>
<milestone ed="p" n="206" unit="card"/>
</q>
<l>
<milestone ed="P" unit="para"/>ὣς ἄρʼ ἔφαν, Αἴας δὲ κορύσσετο νώροπι χαλκῷ.</l>
<l>αὐτὰρ ἐπεὶ δὴ πάντα περὶ χροῒ ἕσσατο τεύχεα,</l>
<l>σεύατʼ ἔπειθʼ οἷός τε πελώριος ἔρχεται Ἄρης,</l>
<l>ὅς τʼ εἶσιν πόλεμον δὲ μετʼ ἀνέρας οὕς τε Κρονίων</l>
<l n="210">θυμοβόρου ἔριδος μένεϊ ξυνέηκε μάχεσθαι.</l>
<l>τοῖος ἄρʼ Αἴας ὦρτο πελώριος ἕρκος Ἀχαιῶν</l>
<l>μειδιόων βλοσυροῖσι προσώπασι· νέρθε δὲ ποσσὶν</l>
<l>ἤϊε μακρὰ βιβάς, κραδάων δολιχόσκιον ἔγχος.</l>
<l>τὸν δὲ καὶ Ἀργεῖοι μὲν ἐγήθεον εἰσορόωντες,</l>
<l n="215">Τρῶας δὲ τρόμος αἰνὸς ὑπήλυθε γυῖα ἕκαστον,</l>
<l>Ἕκτορί τʼ αὐτῷ θυμὸς ἐνὶ στήθεσσι πάτασσεν·</l>
<l>ἀλλʼ οὔ πως ἔτι εἶχεν ὑποτρέσαι οὐδʼ ἀναδῦναι</l>
<l>ἂψ λαῶν ἐς ὅμιλον, ἐπεὶ προκαλέσσατο χάρμῃ.</l>
<l>Αἴας δʼ ἐγγύθεν ἦλθε φέρων σάκος ἠΰτε πύργον</l>
<l n="220">χάλκεον ἑπταβόειον, ὅ οἱ Τυχίος κάμε τεύχων</l>
<l>σκυτοτόμων ὄχʼ ἄριστος Ὕλῃ ἔνι οἰκία ναίων,</l>
<l>ὅς οἱ ἐποίησεν σάκος αἰόλον ἑπταβόειον</l>
<l>ταύρων ζατρεφέων, ἐπὶ δʼ ὄγδοον ἤλασε χαλκόν.</l>
<l>τὸ πρόσθε στέρνοιο φέρων Τελαμώνιος Αἴας</l>
<l n="225">στῆ ῥα μάλʼ Ἕκτορος ἐγγύς, ἀπειλήσας δὲ προσηύδα·</l>
<q direct="unspecified">
<l>Ἕκτορ νῦν μὲν δὴ σάφα εἴσεαι οἰόθεν οἶος</l>
<l>οἷοι καὶ Δαναοῖσιν ἀριστῆες μετέασι</l>
<l>καὶ μετʼ Ἀχιλλῆα ῥηξήνορα θυμολέοντα.</l>
<l>ἀλλʼ ὃ μὲν ἐν νήεσσι κορωνίσι ποντοπόροισι</l>
<l n="230">κεῖτʼ ἀπομηνίσας Ἀγαμέμνονι ποιμένι λαῶν·</l>
<l>ἡμεῖς δʼ εἰμὲν τοῖοι οἳ ἂν σέθεν ἀντιάσαιμεν</l>
<l>καὶ πολέες· ἀλλʼ ἄρχε μάχης ἠδὲ πτολέμοιο.</l>
</q>
<l>
<milestone ed="P" unit="para"/>τὸν δʼ αὖτε προσέειπε μέγας κορυθαίολος Ἕκτωρ·</l>
<q direct="unspecified">
<l>Αἶαν διογενὲς Τελαμώνιε κοίρανε λαῶν</l>
<l n="235">μή τί μευ ἠΰτε παιδὸς ἀφαυροῦ πειρήτιζε</l>
<l>ἠὲ γυναικός, ἣ οὐκ οἶδεν πολεμήϊα ἔργα.</l>
<l>αὐτὰρ ἐγὼν εὖ οἶδα μάχας τʼ ἀνδροκτασίας τε·</l>
<l>οἶδʼ ἐπὶ δεξιά, οἶδʼ ἐπʼ ἀριστερὰ νωμῆσαι βῶν</l>
<l>ἀζαλέην, τό μοι ἔστι ταλαύρινον πολεμίζειν·</l>
<l n="240">οἶδα δʼ ἐπαΐξαι μόθον ἵππων ὠκειάων·</l>
<l>οἶδα δʼ ἐνὶ σταδίῃ δηΐῳ μέλπεσθαι Ἄρηϊ.</l>
<l>ἀλλʼ οὐ γάρ σʼ ἐθέλω βαλέειν τοιοῦτον ἐόντα</l>
<l>λάθρῃ ὀπιπεύσας, ἀλλʼ ἀμφαδόν, αἴ κε τύχωμι.</l>
<milestone ed="p" n="244" unit="card"/>
<l>
<milestone ed="P" unit="para"/>ἦ ῥα, καὶ ἀμπεπαλὼν προΐει δολιχόσκιον ἔγχος,</l>
<l n="245">καὶ βάλεν Αἴαντος δεινὸν σάκος ἑπταβόειον</l>
<l>ἀκρότατον κατὰ χαλκόν, ὃς ὄγδοος ἦεν ἐπʼ αὐτῷ.</l>
<l>ἓξ δὲ διὰ πτύχας ἦλθε δαΐζων χαλκὸς ἀτειρής,</l>
<l>ἐν τῇ δʼ ἑβδομάτῃ ῥινῷ σχέτο· δεύτερος αὖτε</l>
<l>Αἴας διογενὴς προΐει δολιχόσκιον ἔγχος,</l>
<l n="250">καὶ βάλε Πριαμίδαο κατʼ ἀσπίδα πάντοσʼ ἐΐσην.</l>
<l>διὰ μὲν ἀσπίδος ἦλθε φαεινῆς ὄβριμον ἔγχος,</l>
<l>καὶ διὰ θώρηκος πολυδαιδάλου ἠρήρειστο·</l>
<l>ἀντικρὺ δὲ παραὶ λαπάρην διάμησε χιτῶνα</l>
<l>ἔγχος· ὃ δʼ ἐκλίνθη καὶ ἀλεύατο κῆρα μέλαιναν.</l>
<l n="255">τὼ δʼ ἐκσπασσαμένω δολίχʼ ἔγχεα χερσὶν ἅμʼ ἄμφω</l>
<l>σύν ῥʼ ἔπεσον λείουσιν ἐοικότες ὠμοφάγοισιν</l>
<l>ἢ συσὶ κάπροισιν, τῶν τε σθένος οὐκ ἀλαπαδνόν.</l>
<l>Πριαμίδης μὲν ἔπειτα μέσον σάκος οὔτασε δουρί,</l>
<l>οὐδʼ ἔρρηξεν χαλκός, ἀνεγνάμφθη δέ οἱ αἰχμή.</l>
<l n="260">Αἴας δʼ ἀσπίδα νύξεν ἐπάλμενος· ἣ δὲ διαπρὸ</l>
<l>ἤλυθεν ἐγχείη, στυφέλιξε δέ μιν μεμαῶτα,</l>
<l>τμήδην δʼ αὐχένʼ ἐπῆλθε, μέλαν δʼ ἀνεκήκιεν αἷμα,</l>
<l>ἀλλʼ οὐδʼ ὧς ἀπέληγε μάχης κορυθαίολος Ἕκτωρ,</l>
<l>ἀλλʼ ἀναχασσάμενος λίθον εἵλετο χειρὶ παχείῃ</l>
<l n="265">κείμενον ἐν πεδίῳ μέλανα τρηχύν τε μέγαν τε·</l>
<l>τῷ βάλεν Αἴαντος δεινὸν σάκος ἑπταβόειον</l>
<l>μέσσον ἐπομφάλιον· περιήχησεν δʼ ἄρα χαλκός.</l>
<l>δεύτερος αὖτʼ Αἴας πολὺ μείζονα λᾶαν ἀείρας</l>
<l>ἧκʼ ἐπιδινήσας, ἐπέρεισε δὲ ἶνʼ ἀπέλεθρον,</l>
<l n="270">εἴσω δʼ ἀσπίδʼ ἔαξε βαλὼν μυλοειδέϊ πέτρῳ,</l>
<l>βλάψε δέ οἱ φίλα γούναθʼ· ὃ δʼ ὕπτιος ἐξετανύσθη</l>
<l>ἀσπίδι ἐγχριμφθείς· τὸν δʼ αἶψʼ ὤρθωσεν Ἀπόλλων.</l>
<l>καί νύ κε δὴ ξιφέεσσʼ αὐτοσχεδὸν οὐτάζοντο,</l>
<l>εἰ μὴ κήρυκες Διὸς ἄγγελοι ἠδὲ καὶ ἀνδρῶν</l>
<l n="275">ἦλθον, ὃ μὲν Τρώων, ὃ δʼ Ἀχαιῶν χαλκοχιτώνων,</l>
<l>Ταλθύβιός τε καὶ Ἰδαῖος πεπνυμένω ἄμφω·</l>
<l>μέσσῳ δʼ ἀμφοτέρων σκῆπτρα σχέθον, εἶπέ τε μῦθον</l>
<l>κῆρυξ Ἰδαῖος πεπνυμένα μήδεα εἰδώς·</l>
<l>μηκέτι παῖδε φίλω πολεμίζετε μηδὲ μάχεσθον·</l>
<l n="280">ἀμφοτέρω γὰρ σφῶϊ φιλεῖ νεφεληγερέτα Ζεύς,</l>
<l>ἄμφω δʼ αἰχμητά· τό γε δὴ καὶ ἴδμεν ἅπαντες.</l>
<l>νὺξ δʼ ἤδη τελέθει· ἀγαθὸν καὶ νυκτὶ πιθέσθαι.</l>
<milestone ed="p" n="283" unit="card"/>
<l>
<milestone ed="P" unit="para"/>τὸν δʼ ἀπαμειβόμενος προσέφη Τελαμώνιος Αἴας·</l>
<q direct="unspecified">
<l>Ἰδαῖʼ Ἕκτορα ταῦτα κελεύετε μυθήσασθαι·</l>
<l n="285">αὐτὸς γὰρ χάρμῃ προκαλέσσατο πάντας ἀρίστους.</l>
<l>ἀρχέτω· αὐτὰρ ἐγὼ μάλα πείσομαι ᾗ περ ἂν οὗτος.</l>
<l>
<milestone ed="P" unit="para"/>τὸν δʼ αὖτε προσέειπε μέγας κορυθαίολος Ἕκτωρ·</l>
<q direct="unspecified">
<l>Αἶαν ἐπεί τοι δῶκε θεὸς μέγεθός τε βίην τε</l>
<l>καὶ πινυτήν, περὶ δʼ ἔγχει Ἀχαιῶν φέρτατός ἐσσι,</l>
<l n="290">νῦν μὲν παυσώμεσθα μάχης καὶ δηϊοτῆτος</l>
<l>σήμερον· ὕστερον αὖτε μαχησόμεθʼ εἰς ὅ κε δαίμων</l>
<l>ἄμμε διακρίνῃ, δώῃ δʼ ἑτέροισί γε νίκην.</l>
<l>νὺξ δʼ ἤδη τελέθει· ἀγαθὸν καὶ νυκτὶ πιθέσθαι,</l>
<l>ὡς σύ τʼ ἐϋφρήνῃς πάντας παρὰ νηυσὶν Ἀχαιούς,</l>
<l n="295">σούς τε μάλιστα ἔτας καὶ ἑταίρους, οἵ τοι ἔασιν·</l>
<l>αὐτὰρ ἐγὼ κατὰ ἄστυ μέγα Πριάμοιο ἄνακτος</l>
<l>Τρῶας ἐϋφρανέω καὶ Τρῳάδας ἑλκεσιπέπλους,</l>
<l>αἵ τέ μοι εὐχόμεναι θεῖον δύσονται ἀγῶνα.</l>
<l>δῶρα δʼ ἄγʼ ἀλλήλοισι περικλυτὰ δώομεν ἄμφω,</l>
<l n="300">ὄφρά τις ὧδʼ εἴπῃσιν Ἀχαιῶν τε Τρώων τε·</l>
<l>ἠμὲν ἐμαρνάσθην ἔριδος πέρι θυμοβόροιο,</l>
<l>ἠδʼ αὖτʼ ἐν φιλότητι διέτμαγεν ἀρθμήσαντε.</l>
</q>
<l>
<milestone ed="P" unit="para"/>ὣς ἄρα φωνήσας δῶκε ξίφος ἀργυρόηλον</l>
<l>σὺν κολεῷ τε φέρων καὶ ἐϋτμήτῳ τελαμῶνι·</l>
<l n="305">Αἴας δὲ ζωστῆρα δίδου φοίνικι φαεινόν.</l>
<l>τὼ δὲ διακρινθέντε ὃ μὲν μετὰ λαὸν Ἀχαιῶν</l>
<l>ἤϊʼ, ὃ δʼ ἐς Τρώων ὅμαδον κίε· τοὶ δὲ χάρησαν,</l>
<l>ὡς εἶδον ζωόν τε καὶ ἀρτεμέα προσιόντα,</l>
<l>Αἴαντος προφυγόντα μένος καὶ χεῖρας ἀάπτους·</l>
<l n="310">καί ῥʼ ἦγον προτὶ ἄστυ ἀελπτέοντες σόον εἶναι.</l>
<l>Αἴαντʼ αὖθʼ ἑτέρωθεν ἐϋκνήμιδες Ἀχαιοὶ</l>
<l>εἰς Ἀγαμέμνονα δῖον ἄγον κεχαρηότα νίκῃ.</l>
<milestone ed="p" n="313" unit="card"/>
<l>
<milestone ed="P" unit="para"/>οἳ δʼ ὅτε δὴ κλισίῃσιν ἐν Ἀτρεΐδαο γένοντο,</l>
<l>τοῖσι δὲ βοῦν ἱέρευσεν ἄναξ ἀνδρῶν Ἀγαμέμνων</l>
<l n="315">ἄρσενα πενταέτηρον ὑπερμενέϊ Κρονίωνι.</l>
<l>τὸν δέρον ἀμφί θʼ ἕπον, καί μιν διέχευαν ἅπαντα,</l>
<l>μίστυλλόν τʼ ἄρʼ ἐπισταμένως πεῖράν τʼ ὀβελοῖσιν,</l>
<l>ὄπτησάν τε περιφραδέως, ἐρύσαντό τε πάντα.</l>
<l>αὐτὰρ ἐπεὶ παύσαντο πόνου τετύκοντό τε δαῖτα,</l>
<l n="320">δαίνυντʼ, οὐδέ τι θυμὸς ἐδεύετο δαιτὸς ἐΐσης·</l>
<l>νώτοισιν δʼ Αἴαντα διηνεκέεσσι γέραιρεν</l>
<l>ἥρως Ἀτρεΐδης εὐρὺ κρείων Ἀγαμέμνων.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖς ὁ γέρων πάμπρωτος ὑφαίνειν ἤρχετο μῆτιν</l>
<l n="325">Νέστωρ, οὗ καὶ πρόσθεν ἀρίστη φαίνετο βουλή·</l>
<l>ὅ σφιν ἐϋφρονέων ἀγορήσατο καὶ μετέειπεν·</l>
<q direct="unspecified">
<l>Ἀτρεΐδη τε καὶ ἄλλοι ἀριστῆες Παναχαιῶν,</l>
<l>πολλοὶ γὰρ τεθνᾶσι κάρη κομόωντες Ἀχαιοί,</l>
<l>τῶν νῦν αἷμα κελαινὸν ἐΰρροον ἀμφὶ Σκάμανδρον</l>
<l n="330">ἐσκέδασʼ ὀξὺς Ἄρης, ψυχαὶ δʼ Ἄϊδος δὲ κατῆλθον·</l>
<l>τώ σε χρὴ πόλεμον μὲν ἅμʼ ἠοῖ παῦσαι Ἀχαιῶν,</l>
<l>αὐτοὶ δʼ ἀγρόμενοι κυκλήσομεν ἐνθάδε νεκροὺς</l>
<l>βουσὶ καὶ ἡμιόνοισιν· ἀτὰρ κατακήομεν αὐτοὺς</l>
<l>τυτθὸν ἀπὸ πρὸ νεῶν, ὥς κʼ ὀστέα παισὶν ἕκαστος</l>
<l n="335">οἴκαδʼ ἄγῃ ὅτʼ ἂν αὖτε νεώμεθα πατρίδα γαῖαν.</l>
<l>τύμβον δʼ ἀμφὶ πυρὴν ἕνα χεύομεν ἐξαγαγόντες</l>
<l>ἄκριτον ἐκ πεδίου· ποτὶ δʼ αὐτὸν δείμομεν ὦκα</l>
<l>πύργους ὑψηλοὺς εἶλαρ νηῶν τε καὶ αὐτῶν.</l>
<l>ἐν δʼ αὐτοῖσι πύλας ποιήσομεν εὖ ἀραρυίας,</l>
<l n="340">ὄφρα διʼ αὐτάων ἱππηλασίη ὁδὸς εἴη·</l>
<l>ἔκτοσθεν δὲ βαθεῖαν ὀρύξομεν ἐγγύθι τάφρον,</l>
<l>ἥ χʼ ἵππον καὶ λαὸν ἐρυκάκοι ἀμφὶς ἐοῦσα,</l>
<l>μή ποτʼ ἐπιβρίσῃ πόλεμος Τρώων ἀγερώχων.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἐπῄνησαν βασιλῆες.</l>
<l n="345">Τρώων αὖτʼ ἀγορὴ γένετʼ Ἰλίου ἐν πόλει ἄκρῃ</l>
<l>δεινὴ τετρηχυῖα, παρὰ Πριάμοιο θύρῃσι·</l>
<l>τοῖσιν δʼ Ἀντήνωρ πεπνυμένος ἦρχʼ ἀγορεύειν·</l>
<q direct="unspecified">
<l>κέκλυτέ μευ Τρῶες καὶ Δάρδανοι ἠδʼ ἐπίκουροι,</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l n="350">δεῦτʼ ἄγετʼ Ἀργείην Ἑλένην καὶ κτήμαθʼ ἅμʼ αὐτῇ</l>
<l>δώομεν Ἀτρεΐδῃσιν ἄγειν· νῦν δʼ ὅρκια πιστὰ</l>
<l>ψευσάμενοι μαχόμεσθα· τὼ οὔ νύ τι κέρδιον ἡμῖν</l>
<l>ἔλπομαι ἐκτελέεσθαι, ἵνα μὴ ῥέξομεν ὧδε.</l>
<milestone ed="p" n="354" unit="card"/>
</q>
<l>
<milestone ed="P" unit="para"/>ἤτοι ὅ γʼ ὣς εἰπὼν κατʼ ἄρʼ ἕζετο· τοῖσι δʼ ἀνέστη</l>
<l n="355">δῖος Ἀλέξανδρος Ἑλένης πόσις ἠϋκόμοιο,</l>
<l>ὅς μιν ἀμειβόμενος ἔπεα πτερόεντα προσηύδα·</l>
<q direct="unspecified">
<l>Ἀντῆνορ σὺ μὲν οὐκέτʼ ἐμοὶ φίλα ταῦτʼ ἀγορεύεις·</l>
<l>οἶσθα καὶ ἄλλον μῦθον ἀμείνονα τοῦδε νοῆσαι.</l>
<l>εἰ δʼ ἐτεὸν δὴ τοῦτον ἀπὸ σπουδῆς ἀγορεύεις,</l>
<l n="360">ἐξ ἄρα δή τοι ἔπειτα θεοὶ φρένας ὤλεσαν αὐτοί.</l>
<l>αὐτὰρ ἐγὼ Τρώεσσι μεθʼ ἱπποδάμοις ἀγορεύσω·</l>
<l>ἀντικρὺ δʼ ἀπόφημι γυναῖκα μὲν οὐκ ἀποδώσω·</l>
<l>κτήματα δʼ ὅσσʼ ἀγόμην ἐξ Ἄργεος ἡμέτερον δῶ</l>
<l>πάντʼ ἐθέλω δόμεναι καὶ οἴκοθεν ἄλλʼ ἐπιθεῖναι.</l>
</q>
<l n="365">
<milestone ed="P" unit="para"/>ἤτοι ὅ γʼ ὣς εἰπὼν κατʼ ἄρʼ ἕζετο· τοῖσι δʼ ἀνέστη</l>
<l>Δαρδανίδης Πρίαμος, θεόφιν μήστωρ ἀτάλαντος,</l>
<l>ὅ σφιν ἐϋφρονέων ἀγορήσατο καὶ μετέειπε·</l>
<q direct="unspecified">
<l>κέκλυτέ μευ Τρῶες καὶ Δάρδανοι ἠδʼ ἐπίκουροι,</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l n="370">νῦν μὲν δόρπον ἕλεσθε κατὰ πτόλιν ὡς τὸ πάρος περ,</l>
<l>καὶ φυλακῆς μνήσασθε καὶ ἐγρήγορθε ἕκαστος·</l>
<l>ἠῶθεν δʼ Ἰδαῖος ἴτω κοίλας ἐπὶ νῆας</l>
<l>εἰπέμεν Ἀτρεΐδῃς Ἀγαμέμνονι καὶ Μενελάῳ</l>
<l>μῦθον Ἀλεξάνδροιο, τοῦ εἵνεκα νεῖκος ὄρωρε·</l>
<l n="375">καὶ δὲ τόδʼ εἰπέμεναι πυκινὸν ἔπος, αἴ κʼ ἐθέλωσι</l>
<l>παύσασθαι πολέμοιο δυσηχέος, εἰς ὅ κε νεκροὺς</l>
<l>κήομεν· ὕστερον αὖτε μαχησόμεθʼ εἰς ὅ κε δαίμων</l>
<l>ἄμμε διακρίνῃ, δώῃ δʼ ἑτέροισί γε νίκην.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδʼ ἐπίθοντο·</l>
<l n="380">δόρπον ἔπειθʼ εἵλοντο κατὰ στρατὸν ἐν τελέεσσιν·</l>
<l>ἠῶθεν δʼ Ἰδαῖος ἔβη κοίλας ἐπὶ νῆας·</l>
<l>τοὺς δʼ εὗρʼ εἰν ἀγορῇ Δαναοὺς θεράποντας Ἄρηος</l>
<l>νηῒ πάρα πρύμνῃ Ἀγαμέμνονος· αὐτὰρ ὃ τοῖσι</l>
<l>στὰς ἐν μέσσοισιν μετεφώνεεν ἠπύτα κῆρυξ·</l>
<l n="385">Ἀτρεΐδη τε καὶ ἄλλοι ἀριστῆες Παναχαιῶν</l>
<l>ἠνώγει Πρίαμός τε καὶ ἄλλοι Τρῶες ἀγαυοὶ</l>
<l>εἰπεῖν, αἴ κέ περ ὔμμι φίλον καὶ ἡδὺ γένοιτο,</l>
<l>μῦθον Ἀλεξάνδροιο, τοῦ εἵνεκα νεῖκος ὄρωρε·</l>
<l>κτήματα μὲν ὅσʼ Ἀλέξανδρος κοίλῃς ἐνὶ νηυσὶν</l>
<l n="390">ἠγάγετο Τροίηνδʼ· ὡς πρὶν ὤφελλʼ ἀπολέσθαι·</l>
<l>πάντʼ ἐθέλει δόμεναι καὶ οἴκοθεν ἄλλʼ ἐπιθεῖναι·</l>
<l>κουριδίην δʼ ἄλοχον Μενελάου κυδαλίμοιο</l>
<l>οὔ φησιν δώσειν· ἦ μὴν Τρῶές γε κέλονται.</l>
<l>καὶ δὲ τόδʼ ἠνώγεον εἰπεῖν ἔπος αἴ κʼ ἐθέλητε</l>
<l n="395">παύσασθαι πολέμοιο δυσηχέος εἰς ὅ κε νεκροὺς</l>
<l>κήομεν· ὕστερον αὖτε μαχησόμεθʼ εἰς ὅ κε δαίμων</l>
<l>ἄμμε διακρίνῃ, δώῃ δʼ ἑτέροισί γε νίκην.</l>
<milestone ed="p" n="398" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ·</l>
<l>ὀψὲ δὲ δὴ μετέειπε βοὴν ἀγαθὸς Διομήδης·</l>
<q direct="unspecified">
<l n="400">μήτʼ ἄρ τις νῦν κτήματʼ Ἀλεξάνδροιο δεχέσθω</l>
<l>μήθʼ Ἑλένην· γνωτὸν δὲ καὶ ὃς μάλα νήπιός ἐστιν</l>
<l>ὡς ἤδη Τρώεσσιν ὀλέθρου πείρατʼ ἐφῆπται.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἐπίαχον υἷες Ἀχαιῶν</l>
<l>μῦθον ἀγασσάμενοι Διομήδεος ἱπποδάμοιο·</l>
<l n="405">καὶ τότʼ ἄρʼ Ἰδαῖον προσέφη κρείων Ἀγαμέμνων·</l>
<q direct="unspecified">
<l>Ἰδαῖʼ ἤτοι μῦθον Ἀχαιῶν αὐτὸς ἀκούεις</l>
<l>ὥς τοι ὑποκρίνονται· ἐμοὶ δʼ ἐπιανδάνει οὕτως</l>
<l>ἀμφὶ δὲ νεκροῖσιν κατακαιέμεν οὔ τι μεγαίρω·</l>
<l>οὐ γάρ τις φειδὼ νεκύων κατατεθνηώτων</l>
<l n="410">γίγνετʼ ἐπεί κε θάνωσι πυρὸς μειλισσέμεν ὦκα.</l>
<l>ὅρκια δὲ Ζεὺς ἴστω ἐρίγδουπος πόσις Ἥρης.</l>
</q>
<l>
<milestone ed="P" unit="para"/>ὣς εἰπὼν τὸ σκῆπτρον ἀνέσχεθε πᾶσι θεοῖσιν,</l>
<l>ἄψορρον δʼ Ἰδαῖος ἔβη προτὶ Ἴλιον ἱρήν.</l>
<l>οἳ δʼ ἕατʼ εἰν ἀγορῇ Τρῶες καὶ Δαρδανίωνες</l>
<l n="415">πάντες ὁμηγερέες, ποτιδέγμενοι ὁππότʼ ἄρʼ ἔλθοι</l>
<l>Ἰδαῖος· ὃ δʼ ἄρʼ ἦλθε καὶ ἀγγελίην ἀπέειπε</l>
<l>στὰς ἐν μέσσοισιν· τοὶ δʼ ὁπλίζοντο μάλʼ ὦκα,</l>
<l>ἀμφότερον νέκυάς τʼ ἀγέμεν ἕτεροι δὲ μεθʼ ὕλην·</l>
<l>Ἀργεῖοι δʼ ἑτέρωθεν ἐϋσσέλμων ἀπὸ νηῶν</l>
<l n="420">ὀτρύνοντο νέκυς τʼ ἀγέμεν, ἕτεροι δὲ μεθʼ ὕλην.</l>
<l>
<milestone ed="P" unit="para"/>Ἠέλιος μὲν ἔπειτα νέον προσέβαλλεν ἀρούρας</l>
<l>ἐξ ἀκαλαρρείταο βαθυρρόου Ὠκεανοῖο</l>
<l>οὐρανὸν εἰσανιών· οἳ δʼ ἤντεον ἀλλήλοισιν.</l>
<l>ἔνθα διαγνῶναι χαλεπῶς ἦν ἄνδρα ἕκαστον·</l>
<l n="425">ἀλλʼ ὕδατι νίζοντες ἄπο βρότον αἱματόεντα</l>
<l>δάκρυα θερμὰ χέοντες ἀμαξάων ἐπάειραν.</l>
<l>οὐδʼ εἴα κλαίειν Πρίαμος μέγας· οἳ δὲ σιωπῇ</l>
<l>νεκροὺς πυρκαϊῆς ἐπινήνεον ἀχνύμενοι κῆρ,</l>
<l>ἐν δὲ πυρὶ πρήσαντες ἔβαν προτὶ Ἴλιον ἱρήν.</l>
<l n="430">ὣς δʼ αὔτως ἑτέρωθεν ἐϋκνήμιδες Ἀχαιοὶ</l>
<l>νεκροὺς πυρκαϊῆς ἐπινήνεον ἀχνύμενοι κῆρ,</l>
<l>ἐν δὲ πυρὶ πρήσαντες ἔβαν κοίλας ἐπὶ νῆας.</l>
<l>
<milestone ed="P" unit="para"/>ἦμος δʼ οὔτʼ ἄρ πω ἠώς, ἔτι δʼ ἀμφιλύκη νύξ,</l>
<l>τῆμος ἄρʼ ἀμφὶ πυρὴν κριτὸς ἔγρετο λαὸς Ἀχαιῶν,</l>
<l n="435">τύμβον δʼ ἀμφʼ αὐτὴν ἕνα ποίεον ἐξαγαγόντες</l>
<l>ἄκριτον ἐκ πεδίου, ποτὶ δʼ αὐτὸν τεῖχος ἔδειμαν</l>
<l>πύργους θʼ ὑψηλούς, εἶλαρ νηῶν τε καὶ αὐτῶν.</l>
<l>ἐν δʼ αὐτοῖσι πύλας ἐνεποίεον εὖ ἀραρυίας,</l>
<l>ὄφρα διʼ αὐτάων ἱππηλασίη ὁδὸς εἴη·</l>
<l n="440">ἔκτοσθεν δὲ βαθεῖαν ἐπʼ αὐτῷ τάφρον ὄρυξαν</l>
<l>εὐρεῖαν μεγάλην, ἐν δὲ σκόλοπας κατέπηξαν.</l>
<milestone ed="p" n="442" unit="card"/>
</q>
<l>
<milestone ed="P" unit="para"/>ὣς οἳ μὲν πονέοντο κάρη κομόωντες Ἀχαιοί·</l>
<l>οἳ δὲ θεοὶ πὰρ Ζηνὶ καθήμενοι ἀστεροπητῇ</l>
<l>θηεῦντο μέγα ἔργον Ἀχαιῶν χαλκοχιτώνων.</l>
<l n="445">τοῖσι δὲ μύθων ἦρχε Ποσειδάων ἐνοσίχθων·</l>
<q direct="unspecified">
<l>Ζεῦ πάτερ, ἦ ῥά τίς ἐστι βροτῶν ἐπʼ ἀπείρονα γαῖαν</l>
<l>ὅς τις ἔτʼ ἀθανάτοισι νόον καὶ μῆτιν ἐνίψει;</l>
<l>οὐχ ὁράᾳς ὅτι δʼ αὖτε κάρη κομόωντες Ἀχαιοὶ</l>
<l>τεῖχος ἐτειχίσσαντο νεῶν ὕπερ, ἀμφὶ δὲ τάφρον</l>
<l n="450">ἤλασαν, οὐδὲ θεοῖσι δόσαν κλειτὰς ἑκατόμβας;</l>
<l>τοῦ δʼ ἤτοι κλέος ἔσται ὅσον τʼ ἐπικίδναται ἠώς·</l>
<l>τοῦ δʼ ἐπιλήσονται τὸ ἐγὼ καὶ Φοῖβος Ἀπόλλων</l>
<l>ἥρῳ Λαομέδοντι πολίσσαμεν ἀθλήσαντε.</l>
</q>
<l>
<milestone ed="P" unit="para"/>τὸν δὲ μέγʼ ὀχθήσας προσέφη νεφεληγερέτα Ζεύς·</l>
<q direct="unspecified">
<l n="455">ὢ πόποι ἐννοσίγαιʼ εὐρυσθενές, οἷον ἔειπες.</l>
<l>ἄλλός κέν τις τοῦτο θεῶν δείσειε νόημα,</l>
<l>ὃς σέο πολλὸν ἀφαυρότερος χεῖράς τε μένος τε·</l>
<l>σὸν δʼ ἤτοι κλέος ἔσται ὅσον τʼ ἐπικίδναται ἠώς.</l>
<l>ἄγρει μὰν ὅτʼ ἂν αὖτε κάρη κομόωντες Ἀχαιοὶ</l>
<l n="460">οἴχωνται σὺν νηυσὶ φίλην ἐς πατρίδα γαῖαν</l>
<l>τεῖχος ἀναρρήξας τὸ μὲν εἰς ἅλα πᾶν καταχεῦαι,</l>
<l>αὖτις δʼ ἠϊόνα μεγάλην ψαμάθοισι καλύψαι,</l>
<l>ὥς κέν τοι μέγα τεῖχος ἀμαλδύνηται Ἀχαιῶν.</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον,</l>
<l n="465">δύσετο δʼ ἠέλιος, τετέλεστο δὲ ἔργον Ἀχαιῶν,</l>
<l>βουφόνεον δὲ κατὰ κλισίας καὶ δόρπον ἕλοντο.</l>
<l>νῆες δʼ ἐκ Λήμνοιο παρέσταν οἶνον ἄγουσαι</l>
<l>πολλαί, τὰς προέηκεν Ἰησονίδης Εὔνηος,</l>
<l>τόν ῥʼ ἔτεχʼ Ὑψιπύλη ὑπʼ Ἰήσονι ποιμένι λαῶν.</l>
<l n="470">χωρὶς δʼ Ἀτρεΐδῃς Ἀγαμέμνονι καὶ Μενελάῳ</l>
<l>δῶκεν Ἰησονίδης ἀγέμεν μέθυ χίλια μέτρα.</l>
<l>ἔνθεν οἰνίζοντο κάρη κομόωντες Ἀχαιοί,</l>
<l>ἄλλοι μὲν χαλκῷ, ἄλλοι δʼ αἴθωνι σιδήρῳ,</l>
<l>ἄλλοι δὲ ῥινοῖς, ἄλλοι δʼ αὐτῇσι βόεσσιν,</l>
<l n="475">ἄλλοι δʼ ἀνδραπόδεσσι· τίθεντο δὲ δαῖτα θάλειαν.</l>
<l>παννύχιοι μὲν ἔπειτα κάρη κομόωντες Ἀχαιοὶ</l>
<l>δαίνυντο, Τρῶες δὲ κατὰ πτόλιν ἠδʼ ἐπίκουροι·</l>
<l>παννύχιος δέ σφιν κακὰ μήδετο μητίετα Ζεὺς</l>
<l>σμερδαλέα κτυπέων· τοὺς δὲ χλωρὸν δέος ᾕρει·</l>
<l n="480">οἶνον δʼ ἐκ δεπάων χαμάδις χέον, οὐδέ τις ἔτλη</l>
<l>πρὶν πιέειν πρὶν λεῖψαι ὑπερμενέϊ Κρονίωνι.</l>
<l>κοιμήσαντʼ ἄρʼ ἔπειτα καὶ ὕπνου δῶρον ἕλοντο.</l>
</div1>
<div1 type="Book" n="8">
<milestone ed="p" n="1" unit="card"/>
<l>
<milestone ed="P" unit="para"/>Ἠὼς μὲν κροκόπεπλος ἐκίδνατο πᾶσαν ἐπʼ αἶαν,</l>
<l>Ζεὺς δὲ θεῶν ἀγορὴν ποιήσατο τερπικέραυνος</l>
<l>ἀκροτάτῃ κορυφῇ πολυδειράδος Οὐλύμποιο·</l>
<l>αὐτὸς δέ σφʼ ἀγόρευε, θεοὶ δʼ ὑπὸ πάντες ἄκουον·</l>
<q direct="unspecified">
<l n="5">κέκλυτέ μευ πάντές τε θεοὶ πᾶσαί τε θέαιναι,</l>
<l>ὄφρʼ εἴπω τά με θυμὸς ἐνὶ στήθεσσι κελεύει.</l>
<l>μήτέ τις οὖν θήλεια θεὸς τό γε μήτέ τις ἄρσην</l>
<l>πειράτω διακέρσαι ἐμὸν ἔπος, ἀλλʼ ἅμα πάντες</l>
<l>αἰνεῖτʼ, ὄφρα τάχιστα τελευτήσω τάδε ἔργα.</l>
<l n="10">ὃν δʼ ἂν ἐγὼν ἀπάνευθε θεῶν ἐθέλοντα νοήσω</l>
<l>ἐλθόντʼ ἢ Τρώεσσιν ἀρηγέμεν ἢ Δαναοῖσι</l>
<l>πληγεὶς οὐ κατὰ κόσμον ἐλεύσεται Οὔλυμπον δέ·</l>
<l>ἤ μιν ἑλὼν ῥίψω ἐς Τάρταρον ἠερόεντα</l>
<l>τῆλε μάλʼ, ἧχι βάθιστον ὑπὸ χθονός ἐστι βέρεθρον,</l>
<l n="15">ἔνθα σιδήρειαί τε πύλαι καὶ χάλκεος οὐδός,</l>
<l>τόσσον ἔνερθʼ Ἀΐδεω ὅσον οὐρανός ἐστʼ ἀπὸ γαίης·</l>
<l>γνώσετʼ ἔπειθʼ ὅσον εἰμὶ θεῶν κάρτιστος ἁπάντων.</l>
<l>εἰ δʼ ἄγε πειρήσασθε θεοὶ ἵνα εἴδετε πάντες·</l>
<l>σειρὴν χρυσείην ἐξ οὐρανόθεν κρεμάσαντες</l>
<l n="20">πάντές τʼ ἐξάπτεσθε θεοὶ πᾶσαί τε θέαιναι·</l>
<l>ἀλλʼ οὐκ ἂν ἐρύσαιτʼ ἐξ οὐρανόθεν πεδίον δὲ</l>
<l>Ζῆνʼ ὕπατον μήστωρʼ, οὐδʼ εἰ μάλα πολλὰ κάμοιτε.</l>
<l>ἀλλʼ ὅτε δὴ καὶ ἐγὼ πρόφρων ἐθέλοιμι ἐρύσσαι,</l>
<l>αὐτῇ κεν γαίῃ ἐρύσαιμʼ αὐτῇ τε θαλάσσῃ·</l>
<l n="25">σειρὴν μέν κεν ἔπειτα περὶ ῥίον Οὐλύμποιο</l>
<l>δησαίμην, τὰ δέ κʼ αὖτε μετήορα πάντα γένοιτο.</l>
<l>τόσσον ἐγὼ περί τʼ εἰμὶ θεῶν περί τʼ εἴμʼ ἀνθρώπων.</l>
</q>
<l>
<milestone ed="P" unit="para"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ</l>
<l>μῦθον ἀγασσάμενοι· μάλα γὰρ κρατερῶς ἀγόρευσεν.</l>
<q direct="unspecified">
<l n="30">ὀψὲ δὲ δὴ μετέειπε θεὰ γλαυκῶπις Ἀθήνη·</l>
<l>ὦ πάτερ ἡμέτερε Κρονίδη ὕπατε κρειόντων</l>
<l>εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν·</l>
<l>ἀλλʼ ἔμπης Δαναῶν ὀλοφυρόμεθʼ αἰχμητάων,</l>
<l>οἵ κεν δὴ κακὸν οἶτον ἀναπλήσαντες ὄλωνται.</l>
<l n="35">ἀλλʼ ἤτοι πολέμου μὲν ἀφεξόμεθʼ ὡς σὺ κελεύεις·</l>
<l>βουλὴν δʼ Ἀργείοις ὑποθησόμεθʼ ἥ τις ὀνήσει,</l>
<l>ὡς μὴ πάντες ὄλωνται ὀδυσσαμένοιο τεοῖο.</l>
<l>
<milestone ed="P" unit="para"/>τὴν δʼ ἐπιμειδήσας προσέφη νεφεληγερέτα Ζεύς·</l>
<q direct="unspecified">
<l>θάρσει Τριτογένεια φίλον τέκος· οὔ νύ τι θυμῷ</l>
<l n="40">πρόφρονι μυθέομαι, ἐθέλω δέ τοι ἤπιος εἶναι.</l>
<milestone ed="p" n="41" unit="card"/>
</q>
<l>
<milestone ed="P" unit="para"/>ὣς εἰπὼν ὑπʼ ὄχεσφι τιτύσκετο χαλκόποδʼ ἵππω</l>
<l>ὠκυπέτα χρυσέῃσιν ἐθείρῃσιν κομόωντε,</l>
<l>χρυσὸν δʼ αὐτὸς ἔδυνε περὶ χροΐ, γέντο δʼ ἱμάσθλην</l>
<l>χρυσείην εὔτυκτον, ἑοῦ δʼ ἐπεβήσετο δίφρου,</l>
<l n="45">μάστιξεν δʼ ἐλάαν· τὼ δʼ οὐκ ἀέκοντε πετέσθην</l>
<l>μεσσηγὺς γαίης τε καὶ οὐρανοῦ ἀστερόεντος.</l>
<l>Ἴδην δʼ ἵκανεν πολυπίδακα μητέρα θηρῶν</l>
<l>Γάργαρον, ἔνθά τέ οἱ τέμενος βωμός τε θυήεις.</l>
<l>ἔνθʼ ἵππους ἔστησε πατὴρ ἀνδρῶν τε θεῶν τε</l>
<l n="50">λύσας ἐξ ὀχέων, κατὰ δʼ ἠέρα πουλὺν ἔχευεν.</l>
<l>αὐτὸς δʼ ἐν κορυφῇσι καθέζετο κύδεϊ γαίων</l>
<l>εἰσορόων Τρώων τε πόλιν καὶ νῆας Ἀχαιῶν.</l>
<l>
<milestone ed="P" unit="para"/>οἳ δʼ ἄρα δεῖπνον ἕλοντο κάρη κομόωντες Ἀχαιοὶ</l>
<l>ῥίμφα κατὰ κλισίας, ἀπὸ δʼ αὐτοῦ θωρήσσοντο.</l>
<l n="55">Τρῶες δʼ αὖθʼ ἑτέρωθεν ἀνὰ πτόλιν ὁπλίζοντο</l>
<l>παυρότεροι· μέμασαν δὲ καὶ ὧς ὑσμῖνι μάχεσθαι</l>
<l>χρειοῖ ἀναγκαίῃ, πρό τε παίδων καὶ πρὸ γυναικῶν.</l>
<l>πᾶσαι δʼ ὠΐγνυντο πύλαι, ἐκ δʼ ἔσσυτο λαός,</l>
<l>πεζοί θʼ ἱππῆές τε· πολὺς δʼ ὀρυμαγδὸς ὀρώρει.</l>
<l n="60">
<milestone ed="P" unit="para"/>οἳ δʼ ὅτε δή ῥʼ ἐς χῶρον ἕνα ξυνιόντες ἵκοντο</l>
<l>σύν ῥʼ ἔβαλον ῥινούς, σὺν δʼ ἔγχεα καὶ μένεʼ ἀνδρῶν</l>
<l>χαλκεοθωρήκων· ἀτὰρ ἀσπίδες ὀμφαλόεσσαι</l>
<l>ἔπληντʼ ἀλλήλῃσι, πολὺς δʼ ὀρυμαγδὸς ὀρώρει.</l>
<l>ἔνθα δʼ ἅμʼ οἰμωγή τε καὶ εὐχωλὴ πέλεν ἀνδρῶν</l>
<l n="65">ὀλλύντων τε καὶ ὀλλυμένων, ῥέε δʼ αἵματι γαῖα.</l>
<l>
<milestone ed="P" unit="para"/>ὄφρα μὲν ἠὼς ἦν καὶ ἀέξετο ἱερὸν ἦμαρ,</l>
<l>τόφρα μάλʼ ἀμφοτέρων βέλεʼ ἥπτετο, πῖπτε δὲ λαός.</l>
<l>ἦμος δʼ Ἠέλιος μέσον οὐρανὸν ἀμφιβεβήκει,</l>
<l>καὶ τότε δὴ χρύσεια πατὴρ ἐτίταινε τάλαντα·</l>
<l n="70">ἐν δʼ ἐτίθει δύο κῆρε τανηλεγέος θανάτοιο</l>
<l>Τρώων θʼ ἱπποδάμων καὶ Ἀχαιῶν χαλκοχιτώνων,</l>
<l>ἕλκε δὲ μέσσα λαβών· ῥέπε δʼ αἴσιμον ἦμαρ Ἀχαιῶν.</l>
<l>αἳ μὲν Ἀχαιῶν κῆρες ἐπὶ χθονὶ πουλυβοτείρῃ</l>
<l>ἑζέσθην, Τρώων δὲ πρὸς οὐρανὸν εὐρὺν ἄερθεν·</l>
<l n="75">αὐτὸς δʼ ἐξ Ἴδης μεγάλʼ ἔκτυπε, δαιόμενον δὲ</l>
<l>ἧκε σέλας μετὰ λαὸν Ἀχαιῶν· οἳ δὲ ἰδόντες</l>
<l>θάμβησαν, καὶ πάντας ὑπὸ χλωρὸν δέος εἷλεν.</l>
<milestone ed="p" n="78" unit="card"/>
<l>
<milestone ed="P" unit="para"/>ἔνθʼ οὔτʼ Ἰδομενεὺς τλῆ μίμνειν οὔτʼ Ἀγαμέμνων,</l>
<l>οὔτε δύʼ Αἴαντες μενέτην θεράποντες Ἄρηος·</l>
<l n="80">Νέστωρ οἶος ἔμιμνε Γερήνιος οὖρος Ἀχαιῶν</l>
<l>οὔ τι ἑκών, ἀλλʼ ἵππος ἐτείρετο, τὸν βάλεν ἰῷ</l>
<l>δῖος Ἀλέξανδρος Ἑλένης πόσις ἠϋκόμοιο</l>
<l>ἄκρην κὰκ κορυφήν, ὅθι τε πρῶται τρίχες ἵππων</l>
<l>κρανίῳ ἐμπεφύασι, μάλιστα δὲ καίριόν ἐστιν.</l>
<l n="85">ἀλγήσας δʼ ἀνέπαλτο, βέλος δʼ εἰς ἐγκέφαλον δῦ,</l>
<l>σὺν δʼ ἵππους ἐτάραξε κυλινδόμενος περὶ χαλκῷ.</l>
<l>ὄφρʼ ὁ γέρων ἵπποιο παρηορίας ἀπέταμνε</l>
<l>φασγάνῳ ἀΐσσων, τόφρʼ Ἕκτορος ὠκέες ἵπποι</l>
<l>ἦλθον ἀνʼ ἰωχμὸν θρασὺν ἡνίοχον φορέοντες</l>
<l n="90">Ἕκτορα· καί νύ κεν ἔνθʼ ὁ γέρων ἀπὸ θυμὸν ὄλεσσεν</l>
<l>εἰ μὴ ἄρʼ ὀξὺ νόησε βοὴν ἀγαθὸς Διομήδης·</l>
<l>σμερδαλέον δʼ ἐβόησεν ἐποτρύνων Ὀδυσῆα·</l>
<l>διογενὲς Λαερτιάδη πολυμήχανʼ Ὀδυσσεῦ</l>
<l>πῇ φεύγεις μετὰ νῶτα βαλὼν κακὸς ὣς ἐν ὁμίλῳ;</l>
<l n="95">μή τίς τοι φεύγοντι μεταφρένῳ ἐν δόρυ πήξῃ·</l>
<l>ἀλλὰ μένʼ ὄφρα γέροντος ἀπώσομεν ἄγριον ἄνδρα.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἐσάκουσε πολύτλας δῖος Ὀδυσσεύς,</l>
<l>ἀλλὰ παρήϊξεν κοίλας ἐπὶ νῆας Ἀχαιῶν.</l>
<l>Τυδεΐδης δʼ αὐτός περ ἐὼν προμάχοισιν ἐμίχθη,</l>
<l n="100">στῆ δὲ πρόσθʼ ἵππων Νηληϊάδαο γέροντος,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>ὦ γέρον ἦ μάλα δή σε νέοι τείρουσι μαχηταί,</l>
<l>σὴ δὲ βίη λέλυται, χαλεπὸν δέ σε γῆρας ὀπάζει,</l>
<l>ἠπεδανὸς δέ νύ τοι θεράπων, βραδέες δέ τοι ἵπποι.</l>
<l n="105">ἀλλʼ ἄγʼ ἐμῶν ὀχέων ἐπιβήσεο, ὄφρα ἴδηαι</l>
<l>οἷοι Τρώϊοι ἵπποι ἐπιστάμενοι πεδίοιο</l>
<l>κραιπνὰ μάλʼ ἔνθα καὶ ἔνθα διωκέμεν ἠδὲ φέβεσθαι,</l>
<l>οὕς ποτʼ ἀπʼ Αἰνείαν ἑλόμην μήστωρε φόβοιο.</l>
<l>τούτω μὲν θεράποντε κομείτων, τώδε δὲ νῶϊ</l>
<l n="110">Τρωσὶν ἐφʼ ἱπποδάμοις ἰθύνομεν, ὄφρα καὶ Ἕκτωρ</l>
<l>εἴσεται εἰ καὶ ἐμὸν δόρυ μαίνεται ἐν παλάμῃσιν.</l>
<milestone ed="p" n="112" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε Γερήνιος ἱππότα Νέστωρ.</l>
<l>Νεστορέας μὲν ἔπειθʼ ἵππους θεράποντε κομείτην</l>
<l>ἴφθιμοι Σθένελός τε καὶ Εὐρυμέδων ἀγαπήνωρ.</l>
<l n="115">τὼ δʼ εἰς ἀμφοτέρω Διομήδεος ἅρματα βήτην·</l>
<l>Νέστωρ δʼ ἐν χείρεσσι λάβʼ ἡνία σιγαλόεντα,</l>
<l>μάστιξεν δʼ ἵππους· τάχα δʼ Ἕκτορος ἄγχι γένοντο.</l>
<l>τοῦ δʼ ἰθὺς μεμαῶτος ἀκόντισε Τυδέος υἱός·</l>
<l>καὶ τοῦ μέν ῥʼ ἀφάμαρτεν, ὃ δʼ ἡνίοχον θεράποντα</l>
<l n="120">υἱὸν ὑπερθύμου Θηβαίου Ἠνιοπῆα</l>
<l>ἵππων ἡνίʼ ἔχοντα βάλε στῆθος παρὰ μαζόν.</l>
<l>ἤριπε δʼ ἐξ ὀχέων, ὑπερώησαν δέ οἱ ἵπποι</l>
<l>ὠκύποδες· τοῦ δʼ αὖθι λύθη ψυχή τε μένος τε.</l>
<l>Ἕκτορα δʼ αἰνὸν ἄχος πύκασε φρένας ἡνιόχοιο·</l>
<l n="125">τὸν μὲν ἔπειτʼ εἴασε καὶ ἀχνύμενός περ ἑταίρου</l>
<l>κεῖσθαι, ὃ δʼ ἡνίοχον μέθεπε θρασύν· οὐδʼ ἄρʼ ἔτι δὴν</l>
<l>ἵππω δευέσθην σημάντορος· αἶψα γὰρ εὗρεν</l>
<l>Ἰφιτίδην Ἀρχεπτόλεμον θρασύν, ὅν ῥα τόθʼ ἵππων</l>
<l>ὠκυπόδων ἐπέβησε, δίδου δέ οἱ ἡνία χερσίν.</l>
<l n="130">
<milestone ed="P" unit="para"/>ἔνθά κε λοιγὸς ἔην καὶ ἀμήχανα ἔργα γένοντο,</l>
<l>καί νύ κε σήκασθεν κατὰ Ἴλιον ἠΰτε ἄρνες,</l>
<l>εἰ μὴ ἄρʼ ὀξὺ νόησε πατὴρ ἀνδρῶν τε θεῶν τε·</l>
<l>βροντήσας δʼ ἄρα δεινὸν ἀφῆκʼ ἀργῆτα κεραυνόν,</l>
<l>κὰδ δὲ πρόσθʼ ἵππων Διομήδεος ἧκε χαμᾶζε·</l>
<l n="135">δεινὴ δὲ φλὸξ ὦρτο θεείου καιομένοιο,</l>
<l>τὼ δʼ ἵππω δείσαντε καταπτήτην ὑπʼ ὄχεσφι·</l>
<l>Νέστορα δʼ ἐκ χειρῶν φύγον ἡνία σιγαλόεντα,</l>
<l>δεῖσε δʼ ὅ γʼ ἐν θυμῷ, Διομήδεα δὲ προσέειπε·</l>
<q direct="unspecified">
<l>Τυδεΐδη ἄγε δʼ αὖτε φόβον δʼ ἔχε μώνυχας ἵππους.</l>
<l n="140">ἦ οὐ γιγνώσκεις ὅ τοι ἐκ Διὸς οὐχ ἕπετʼ ἀλκή;</l>
<l>νῦν μὲν γὰρ τούτῳ Κρονίδης Ζεὺς κῦδος ὀπάζει</l>
<l>σήμερον· ὕστερον αὖτε καὶ ἡμῖν, αἴ κʼ ἐθέλῃσι,</l>
<l>δώσει· ἀνὴρ δέ κεν οὔ τι Διὸς νόον εἰρύσσαιτο</l>
<l>οὐδὲ μάλʼ ἴφθιμος, ἐπεὶ ἦ πολὺ φέρτερός ἐστι.</l>
</q>
<l n="145">
<milestone ed="P" unit="para"/>τὸν δʼ ἠμείβετʼ ἔπειτα βοὴν ἀγαθὸς Διομήδης·</l>
<q direct="unspecified">
<l>ναὶ δὴ ταῦτά γε πάντα γέρον κατὰ μοῖραν ἔειπες·</l>
<l>ἀλλὰ τόδʼ αἰνὸν ἄχος κραδίην καὶ θυμὸν ἱκάνει·</l>
<l>Ἕκτωρ γάρ ποτε φήσει ἐνὶ Τρώεσσʼ ἀγορεύων·</l>
<l>Τυδεΐδης ὑπʼ ἐμεῖο φοβεύμενος ἵκετο νῆας.</l>
<l n="150">ὥς ποτʼ ἀπειλήσει· τότε μοι χάνοι εὐρεῖα χθών.</l>
<milestone ed="p" n="151" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>ὤ μοι Τυδέος υἱὲ δαΐφρονος, οἷον ἔειπες.</l>
<l>εἴ περ γάρ σʼ Ἕκτωρ γε κακὸν καὶ ἀνάλκιδα φήσει,</l>
<l>ἀλλʼ οὐ πείσονται Τρῶες καὶ Δαρδανίωνες</l>
<l n="155">καὶ Τρώων ἄλοχοι μεγαθύμων ἀσπιστάων,</l>
<l>τάων ἐν κονίῃσι βάλες θαλεροὺς παρακοίτας.</l>
</q>
<l>
<milestone ed="P" unit="para"/>ὣς ἄρα φωνήσας φύγαδε τράπε μώνυχας ἵππους</l>
<l>αὖτις ἀνʼ ἰωχμόν· ἐπὶ δὲ Τρῶές τε καὶ Ἕκτωρ</l>
<l>ἠχῇ θεσπεσίῃ βέλεα στονόεντα χέοντο.</l>
<l n="160">τῷ δʼ ἐπὶ μακρὸν ἄϋσε μέγας κορυθαίολος Ἕκτωρ·</l>
<q direct="unspecified">
<l>Τυδεΐδη περὶ μέν σε τίον Δαναοὶ ταχύπωλοι</l>
<l>ἕδρῃ τε κρέασίν τε ἰδὲ πλείοις δεπάεσσι·</l>
<l>νῦν δέ σʼ ἀτιμήσουσι· γυναικὸς ἄρʼ ἀντὶ τέτυξο.</l>
<l>ἔρρε κακὴ γλήνη, ἐπεὶ οὐκ εἴξαντος ἐμεῖο</l>
<l n="165">πύργων ἡμετέρων ἐπιβήσεαι, οὐδὲ γυναῖκας</l>
<l>ἄξεις ἐν νήεσσι· πάρος τοι δαίμονα δώσω.</l>
</q>
<l>
<milestone ed="P" unit="para"/>ὣς φάτο, Τυδεΐδης δὲ διάνδιχα μερμήριξεν</l>
<l>ἵππους τε στρέψαι καὶ ἐναντίβιον μαχέσασθαι.</l>
<l>τρὶς μὲν μερμήριξε κατὰ φρένα καὶ κατὰ θυμόν,</l>
<l n="170">τρὶς δʼ ἄρʼ ἀπʼ Ἰδαίων ὀρέων κτύπε μητίετα Ζεὺς</l>
<l>σῆμα τιθεὶς Τρώεσσι μάχης ἑτεραλκέα νίκην.</l>
<l>Ἕκτωρ δὲ Τρώεσσιν ἐκέκλετο μακρὸν ἀΰσας·</l>
<q direct="unspecified">
<l>Τρῶες καὶ Λύκιοι καὶ Δάρδανοι ἀγχιμαχηταὶ</l>
<l>ἀνέρες ἔστε φίλοι, μνήσασθε δὲ θούριδος ἀλκῆς.</l>
<l n="175">γιγνώσκω δʼ ὅτι μοι πρόφρων κατένευσε Κρονίων</l>
<l>νίκην καὶ μέγα κῦδος, ἀτὰρ Δαναοῖσί γε πῆμα·</l>
<l>νήπιοι οἳ ἄρα δὴ τάδε τείχεα μηχανόωντο</l>
<l>ἀβλήχρʼ οὐδενόσωρα· τὰ δʼ οὐ μένος ἁμὸν ἐρύξει·</l>
<l>ἵπποι δὲ ῥέα τάφρον ὑπερθορέονται ὀρυκτήν.</l>
<l n="180">ἀλλʼ ὅτε κεν δὴ νηυσὶν ἔπι γλαφυρῇσι γένωμαι,</l>
<l>μνημοσύνη τις ἔπειτα πυρὸς δηΐοιο γενέσθω,</l>
<l>ὡς πυρὶ νῆας ἐνιπρήσω, κτείνω δὲ καὶ αὐτοὺς</l>
<l>Ἀργείους παρὰ νηυσὶν ἀτυζομένους ὑπὸ καπνοῦ.</l>
</q>
<l>
<milestone ed="P" unit="para"/>ὣς εἰπὼν ἵπποισιν ἐκέκλετο φώνησέν τε·</l>
<q direct="unspecified">
<l n="185">Ξάνθέ τε καὶ σὺ Πόδαργε καὶ Αἴθων Λάμπέ τε δῖε</l>
<l>νῦν μοι τὴν κομιδὴν ἀποτίνετον, ἣν μάλα πολλὴν</l>
<l>Ἀνδρομάχη θυγάτηρ μεγαλήτορος Ἠετίωνος</l>
<l>ὑμῖν πὰρ προτέροισι μελίφρονα πυρὸν ἔθηκεν</l>
<l>οἶνόν τʼ ἐγκεράσασα πιεῖν, ὅτε θυμὸς ἀνώγοι,</l>
<l n="190">ἢ ἐμοί, ὅς πέρ οἱ θαλερὸς πόσις εὔχομαι εἶναι.</l>
<l>ἀλλʼ ἐφομαρτεῖτον καὶ σπεύδετον ὄφρα λάβωμεν</l>
<l>ἀσπίδα Νεστορέην, τῆς νῦν κλέος οὐρανὸν ἵκει</l>
<l>πᾶσαν χρυσείην ἔμεναι, κανόνας τε καὶ αὐτήν,</l>
<l>αὐτὰρ ἀπʼ ὤμοιιν Διομήδεος ἱπποδάμοιο</l>
<l n="195">δαιδάλεον θώρηκα, τὸν Ἥφαιστος κάμε τεύχων.</l>
<l>εἰ τούτω κε λάβοιμεν, ἐελποίμην κεν Ἀχαιοὺς</l>
<l>αὐτονυχὶ νηῶν ἐπιβησέμεν ὠκειάων.</l>
<milestone ed="p" n="198" unit="card"/>
</q>
<l>
<milestone ed="P" unit="para"/>ὣς ἔφατʼ εὐχόμενος, νεμέσησε δὲ πότνια Ἥρη,</l>
<l>σείσατο δʼ εἰνὶ θρόνῳ, ἐλέλιξε δὲ μακρὸν Ὄλυμπον,</l>
<l n="200">καί ῥα Ποσειδάωνα μέγαν θεὸν ἀντίον ηὔδα·</l>
<q direct="unspecified">
<l>ὢ πόποι ἐννοσίγαιʼ εὐρυσθενές, οὐδέ νυ σοί περ</l>
<l>ὀλλυμένων Δαναῶν ὀλοφύρεται ἐν φρεσὶ θυμός.</l>
<l>οἳ δέ τοι εἰς Ἑλίκην τε καὶ Αἰγὰς δῶρʼ ἀνάγουσι</l>
<l>πολλά τε καὶ χαρίεντα· σὺ δέ σφισι βούλεο νίκην.</l>
<l n="205">εἴ περ γάρ κʼ ἐθέλοιμεν, ὅσοι Δαναοῖσιν ἀρωγοί,</l>
<l>Τρῶας ἀπώσασθαι καὶ ἐρυκέμεν εὐρύοπα Ζῆν,</l>
<l>αὐτοῦ κʼ ἔνθʼ ἀκάχοιτο καθήμενος οἶος ἐν Ἴδῃ.</l>
</q>
<l>
<milestone ed="P" unit="para"/>τὴν δὲ μέγʼ ὀχθήσας προσέφη κρείων ἐνοσίχθων·</l>
<q direct="unspecified">
<l>Ἥρη ἀπτοεπὲς ποῖον τὸν μῦθον ἔειπες.</l>
<l n="210">οὐκ ἂν ἔγωγʼ ἐθέλοιμι Διὶ Κρονίωνι μάχεσθαι</l>
<l>ἡμέας τοὺς ἄλλους, ἐπεὶ ἦ πολὺ φέρτερός ἐστιν.</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον·</l>
<q direct="unspecified">
<l>τῶν δʼ ὅσον ἐκ νηῶν ἀπὸ πύργου τάφρος ἔεργε</l>
<l>πλῆθεν ὁμῶς ἵππων τε καὶ ἀνδρῶν ἀσπιστάων</l>
<l n="215">εἰλομένων· εἴλει δὲ θοῷ ἀτάλαντος Ἄρηϊ</l>
<l>Ἕκτωρ Πριαμίδης, ὅτε οἱ Ζεὺς κῦδος ἔδωκε.</l>
<l>καί νύ κʼ ἐνέπρησεν πυρὶ κηλέῳ νῆας ἐΐσας,</l>
<l>εἰ μὴ ἐπὶ φρεσὶ θῆκʼ Ἀγαμέμνονι πότνια Ἥρη</l>
<l>αὐτῷ ποιπνύσαντι θοῶς ὀτρῦναι Ἀχαιούς.</l>
<l n="220">βῆ δʼ ἰέναι παρά τε κλισίας καὶ νῆας Ἀχαιῶν</l>
<l>πορφύρεον μέγα φᾶρος ἔχων ἐν χειρὶ παχείῃ,</l>
<l>στῆ δʼ ἐπʼ Ὀδυσσῆος μεγακήτεϊ νηῒ μελαίνῃ,</l>
<l>ἥ ῥʼ ἐν μεσσάτῳ ἔσκε γεγωνέμεν ἀμφοτέρωσε,</l>
<l>ἠμὲν ἐπʼ Αἴαντος κλισίας Τελαμωνιάδαο</l>
<l n="225">ἠδʼ ἐπʼ Ἀχιλλῆος, τοί ῥʼ ἔσχατα νῆας ἐΐσας</l>
<l>εἴρυσαν, ἠνορέῃ πίσυνοι καὶ κάρτεϊ χειρῶν·</l>
<l>ἤϋσεν δὲ διαπρύσιον Δαναοῖσι γεγωνώς·</l>
<l>αἰδὼς Ἀργεῖοι, κάκʼ ἐλέγχεα, εἶδος ἀγητοί·</l>
<l>πῇ ἔβαν εὐχωλαί, ὅτε δὴ φάμεν εἶναι ἄριστοι,</l>
<l n="230">ἃς ὁπότʼ ἐν Λήμνῳ κενεαυχέες ἠγοράασθε,</l>
<l>ἔσθοντες κρέα πολλὰ βοῶν ὀρθοκραιράων</l>
<l>πίνοντες κρητῆρας ἐπιστεφέας οἴνοιο,</l>
<l>Τρώων ἄνθʼ ἑκατόν τε διηκοσίων τε ἕκαστος</l>
<l>στήσεσθʼ ἐν πολέμῳ· νῦν δʼ οὐδʼ ἑνὸς ἄξιοί εἰμεν</l>
<l n="235">Ἕκτορος, ὃς τάχα νῆας ἐνιπρήσει πυρὶ κηλέῳ.</l>
<l>Ζεῦ πάτερ, ἦ ῥά τινʼ ἤδη ὑπερμενέων βασιλήων</l>
<l>τῇδʼ ἄτῃ ἄασας καί μιν μέγα κῦδος ἀπηύρας;</l>
<l>οὐ μὲν δή ποτέ φημι τεὸν περικαλλέα βωμὸν</l>
<l>νηῒ πολυκλήϊδι παρελθέμεν ἐνθάδε ἔρρων,</l>
<l n="240">ἀλλʼ ἐπὶ πᾶσι βοῶν δημὸν καὶ μηρίʼ ἔκηα</l>
<l>ἱέμενος Τροίην εὐτείχεον ἐξαλαπάξαι.</l>
<l>ἀλλὰ Ζεῦ τόδε πέρ μοι ἐπικρήηνον ἐέλδωρ·</l>
<l>αὐτοὺς δή περ ἔασον ὑπεκφυγέειν καὶ ἀλύξαι,</l>
<l>μηδʼ οὕτω Τρώεσσιν ἔα δάμνασθαι Ἀχαιούς.</l>
<milestone ed="p" n="245" unit="card"/>
</q>
<l n="245">
<milestone ed="P" unit="para"/>ὣς φάτο, τὸν δὲ πατὴρ ὀλοφύρατο δάκρυ χέοντα,</l>
<l>νεῦσε δέ οἱ λαὸν σόον ἔμμεναι οὐδʼ ἀπολέσθαι.</l>
<l>αὐτίκα δʼ αἰετὸν ἧκε τελειότατον πετεηνῶν,</l>
<l>νεβρὸν ἔχοντʼ ὀνύχεσσι τέκος ἐλάφοιο ταχείης·</l>
<l>πὰρ δὲ Διὸς βωμῷ περικαλλέϊ κάββαλε νεβρόν,</l>
<l n="250">ἔνθα πανομφαίῳ Ζηνὶ ῥέζεσκον Ἀχαιοί.</l>
<l>οἳ δʼ ὡς οὖν εἴδονθʼ ὅ τʼ ἄρʼ ἐκ Διὸς ἤλυθεν ὄρνις,</l>
<l>μᾶλλον ἐπὶ Τρώεσσι θόρον, μνήσαντο δὲ χάρμης.</l>
<l>
<milestone ed="P" unit="para"/>ἔνθʼ οὔ τις πρότερος Δαναῶν πολλῶν περ ἐόντων</l>
<l>εὔξατο Τυδεΐδαο πάρος σχέμεν ὠκέας ἵππους</l>
<l n="255">τάφρου τʼ ἐξελάσαι καὶ ἐναντίβιον μαχέσασθαι,</l>
<l>ἀλλὰ πολὺ πρῶτος Τρώων ἕλεν ἄνδρα κορυστὴν</l>
<l>Φραδμονίδην Ἀγέλαον· ὃ μὲν φύγαδʼ ἔτραπεν ἵππους·</l>
<l>τῷ δὲ μεταστρεφθέντι μεταφρένῳ ἐν δόρυ πῆξεν</l>
<l>ὤμων μεσσηγύς, διὰ δὲ στήθεσφιν ἔλασσεν·</l>
<l n="260">ἤριπε δʼ ἐξ ὀχέων, ἀράβησε δὲ τεύχεʼ ἐπʼ αὐτῷ.</l>
<l>
<milestone ed="P" unit="para"/>τὸν δὲ μετʼ Ἀτρεΐδαι Ἀγαμέμνων καὶ Μενέλαος,</l>
<l>τοῖσι δʼ ἐπʼ Αἴαντες θοῦριν ἐπιειμένοι ἀλκήν,</l>
<l>τοῖσι δʼ ἐπʼ Ἰδομενεὺς καὶ ὀπάων Ἰδομενῆος</l>
<l>Μηριόνης ἀτάλαντος Ἐνυαλίῳ ἀνδρειφόντῃ,</l>
<l n="265">τοῖσι δʼ ἐπʼ Εὐρύπυλος Εὐαίμονος ἀγλαὸς υἱός·</l>
<l>Τεῦκρος δʼ εἴνατος ἦλθε παλίντονα τόξα τιταίνων,</l>
<l>στῆ δʼ ἄρʼ ὑπʼ Αἴαντος σάκεϊ Τελαμωνιάδαο.</l>
<l>ἔνθʼ Αἴας μὲν ὑπεξέφερεν σάκος· αὐτὰρ ὅ γʼ ἥρως</l>
<l>παπτήνας, ἐπεὶ ἄρ τινʼ ὀϊστεύσας ἐν ὁμίλῳ</l>
<l n="270">βεβλήκοι, ὃ μὲν αὖθι πεσὼν ἀπὸ θυμὸν ὄλεσσεν,</l>
<l>αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν</l>
<l>εἰς Αἴανθʼ· ὃ δέ μιν σάκεϊ κρύπτασκε φαεινῷ.</l>
<l>
<milestone ed="P" unit="para"/>ἔνθα τίνα πρῶτον Τρώων ἕλε Τεῦκρος ἀμύμων;</l>
<l>Ὀρσίλοχον μὲν πρῶτα καὶ Ὄρμενον ἠδʼ Ὀφελέστην</l>
<l n="275">Δαίτορά τε Χρομίον τε καὶ ἀντίθεον Λυκοφόντην</l>
<l>καὶ Πολυαιμονίδην Ἀμοπάονα καὶ Μελάνιππον,</l>
<l>πάντας ἐπασσυτέρους πέλασε χθονὶ πουλυβοτείρῃ.</l>
<l>τὸν δὲ ἰδὼν γήθησεν ἄναξ ἀνδρῶν Ἀγαμέμνων</l>
<l>τόξου ἄπο κρατεροῦ Τρώων ὀλέκοντα φάλαγγας·</l>
<l n="280">στῆ δὲ παρʼ αὐτὸν ἰὼν καί μιν πρὸς μῦθον ἔειπε·</l>
<q direct="unspecified">
<l>Τεῦκρε φίλη κεφαλή, Τελαμώνιε κοίρανε λαῶν</l>
<l>βάλλʼ οὕτως, αἴ κέν τι φόως Δαναοῖσι γένηαι</l>
<l>πατρί τε σῷ Τελαμῶνι, ὅ σʼ ἔτρεφε τυτθὸν ἐόντα,</l>
<l>καί σε νόθον περ ἐόντα κομίσσατο ᾧ ἐνὶ οἴκῳ·</l>
<l n="285">τὸν καὶ τηλόθʼ ἐόντα ἐϋκλείης ἐπίβησον.</l>
<l>σοὶ δʼ ἐγὼ ἐξερέω ὡς καὶ τετελεσμένον ἔσται·</l>
<l>αἴ κέν μοι δώῃ Ζεύς τʼ αἰγίοχος καὶ Ἀθήνη</l>
<l>Ἰλίου ἐξαλαπάξαι ἐϋκτίμενον πτολίεθρον,</l>
<l>πρώτῳ τοι μετʼ ἐμὲ πρεσβήϊον ἐν χερὶ θήσω,</l>
<l n="290">ἢ τρίποδʼ ἠὲ δύω ἵππους αὐτοῖσιν ὄχεσφιν</l>
<l>ἠὲ γυναῖχʼ, ἥ κέν τοι ὁμὸν λέχος εἰσαναβαίνοι.</l>
<milestone ed="p" n="292" unit="card"/>
<l>
<milestone ed="P" unit="para"/>τὸν δʼ ἀπαμειβόμενος προσεφώνεε Τεῦκρος ἀμύμων·</l>
<q direct="unspecified">
<l>Ἀτρεΐδη κύδιστε τί με σπεύδοντα καὶ αὐτὸν</l>
<l>ὀτρύνεις; οὐ μέν τοι ὅση δύναμίς γε πάρεστι</l>
<l n="295">παύομαι, ἀλλʼ ἐξ οὗ προτὶ Ἴλιον ὠσάμεθʼ αὐτοὺς</l>
<l>ἐκ τοῦ δὴ τόξοισι δεδεγμένος ἄνδρας ἐναίρω.</l>
<l>ὀκτὼ δὴ προέηκα τανυγλώχινας ὀϊστούς,</l>
<l>πάντες δʼ ἐν χροῒ πῆχθεν ἀρηϊθόων αἰζηῶν·</l>
<l>τοῦτον δʼ οὐ δύναμαι βαλέειν κύνα λυσσητῆρα.</l>
<l n="300">
<milestone ed="P" unit="para"/>ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν</l>
<l>Ἕκτορος ἀντικρύ, βαλέειν δέ ἑ ἵετο θυμός·</l>
<l>καὶ τοῦ μέν ῥʼ ἀφάμαρθʼ, ὃ δʼ ἀμύμονα Γοργυθίωνα</l>
<l>υἱὸν ἐῢν Πριάμοιο κατὰ στῆθος βάλεν ἰῷ,</l>
<l>τόν ῥʼ ἐξ Αἰσύμηθεν ὀπυιομένη τέκε μήτηρ</l>
<l n="305">καλὴ Καστιάνειρα δέμας ἐϊκυῖα θεῇσι.</l>
<l>μήκων δʼ ὡς ἑτέρωσε κάρη βάλεν, ἥ τʼ ἐνὶ κήπῳ</l>
<l>καρπῷ βριθομένη νοτίῃσί τε εἰαρινῇσιν,</l>
<l>ὣς ἑτέρωσʼ ἤμυσε κάρη πήληκι βαρυνθέν.</l>
<l>
<milestone ed="P" unit="para"/>Τεῦκρος δʼ ἄλλον ὀϊστὸν ἀπὸ νευρῆφιν ἴαλλεν</l>
<l n="310">Ἕκτορος ἀντικρύ, βαλέειν δέ ἑ ἵετο θυμός.</l>
<l>ἀλλʼ ὅ γε καὶ τόθʼ ἅμαρτε· παρέσφηλεν γὰρ Ἀπόλλων·</l>
<l>ἀλλʼ Ἀρχεπτόλεμον θρασὺν Ἕκτορος ἡνιοχῆα</l>
<l>ἱέμενον πόλεμον δὲ βάλε στῆθος παρὰ μαζόν·</l>
<l>ἤριπε δʼ ἐξ ὀχέων, ὑπερώησαν δέ οἱ ἵπποι</l>
<l n="315">ὠκύποδες· τοῦ δʼ αὖθι λύθη ψυχή τε μένος τε.</l>
<l>Ἕκτορα δʼ αἰνὸν ἄχος πύκασε φρένας ἡνιόχοιο·</l>
<l>τὸν μὲν ἔπειτʼ εἴασε καὶ ἀχνύμενός περ ἑταίρου,</l>
<l>Κεβριόνην δʼ ἐκέλευσεν ἀδελφεὸν ἐγγὺς ἐόντα</l>
<l>ἵππων ἡνίʼ ἑλεῖν· ὃ δʼ ἄρʼ οὐκ ἀπίθησεν ἀκούσας.</l>
<l n="320">αὐτὸς δʼ ἐκ δίφροιο χαμαὶ θόρε παμφανόωντος</l>
<l>σμερδαλέα ἰάχων· ὃ δὲ χερμάδιον λάβε χειρί,</l>
<l>βῆ δʼ ἰθὺς Τεύκρου, βαλέειν δέ ἑ θυμὸς ἀνώγει.</l>
<l>ἤτοι ὃ μὲν φαρέτρης ἐξείλετο πικρὸν ὀϊστόν,</l>
<l>θῆκε δʼ ἐπὶ νευρῇ· τὸν δʼ αὖ κορυθαίολος Ἕκτωρ</l>
<l n="325">αὐερύοντα παρʼ ὦμον, ὅθι κληῒς ἀποέργει</l>
<l>αὐχένα τε στῆθός τε, μάλιστα δὲ καίριόν ἐστι,</l>
<l>τῇ ῥʼ ἐπὶ οἷ μεμαῶτα βάλεν λίθῳ ὀκριόεντι,</l>
<l>ῥῆξε δέ οἱ νευρήν· νάρκησε δὲ χεὶρ ἐπὶ καρπῷ,</l>
<l>στῆ δὲ γνὺξ ἐριπών, τόξον δέ οἱ ἔκπεσε χειρός.</l>
<l n="330">Αἴας δʼ οὐκ ἀμέλησε κασιγνήτοιο πεσόντος,</l>
<l>ἀλλὰ θέων περίβη καί οἱ σάκος ἀμφεκάλυψε.</l>
<l>τὸν μὲν ἔπειθʼ ὑποδύντε δύω ἐρίηρες ἑταῖροι</l>
<l>Μηκιστεὺς Ἐχίοιο πάϊς καὶ δῖος Ἀλάστωρ</l>
<l>νῆας ἔπι γλαφυρὰς φερέτην βαρέα στενάχοντα.</l>
<milestone ed="p" n="335" unit="card"/>
<l n="335">
<milestone ed="P" unit="para"/>ἂψ δʼ αὖτις Τρώεσσιν Ὀλύμπιος ἐν μένος ὦρσεν·</l>
<l>οἳ δʼ ἰθὺς τάφροιο βαθείης ὦσαν Ἀχαιούς·</l>
<l>Ἕκτωρ δʼ ἐν πρώτοισι κίε σθένεϊ βλεμεαίνων.</l>
<l>ὡς δʼ ὅτε τίς τε κύων συὸς ἀγρίου ἠὲ λέοντος</l>
<l>ἅπτηται κατόπισθε ποσὶν ταχέεσσι διώκων</l>
<l n="340">ἰσχία τε γλουτούς τε, ἑλισσόμενόν τε δοκεύει,</l>
<l>ὣς Ἕκτωρ ὤπαζε κάρη κομόωντας Ἀχαιούς,</l>
<l>αἰὲν ἀποκτείνων τὸν ὀπίστατον· οἳ δὲ φέβοντο.</l>
<l>αὐτὰρ ἐπεὶ διά τε σκόλοπας καὶ τάφρον ἔβησαν</l>
<l>φεύγοντες, πολλοὶ δὲ δάμεν Τρώων ὑπὸ χερσίν,</l>
<l n="345">οἳ μὲν δὴ παρὰ νηυσὶν ἐρητύοντο μένοντες,</l>
<l>ἀλλήλοισί τε κεκλόμενοι καὶ πᾶσι θεοῖσι</l>
<l>χεῖρας ἀνίσχοντες μεγάλʼ εὐχετόωντο ἕκαστος·</l>
<l>Ἕκτωρ δʼ ἀμφιπεριστρώφα καλλίτριχας ἵππους</l>
<l>Γοργοῦς ὄμματʼ ἔχων ἠδὲ βροτολοιγοῦ Ἄρηος.</l>
<l n="350">
<milestone ed="P" unit="para"/>τοὺς δὲ ἰδοῦσʼ ἐλέησε θεὰ λευκώλενος Ἥρη,</l>
<l>αἶψα δʼ Ἀθηναίην ἔπεα πτερόεντα προσηύδα·</l>
<q direct="unspecified">
<l>ὢ πόποι αἰγιόχοιο Διὸς τέκος οὐκέτι νῶϊ</l>
<l>ὀλλυμένων Δαναῶν κεκαδησόμεθʼ ὑστάτιόν περ;</l>
<l>οἵ κεν δὴ κακὸν οἶτον ἀναπλήσαντες ὄλωνται</l>
<l n="355">ἀνδρὸς ἑνὸς ῥιπῇ, ὃ δὲ μαίνεται οὐκέτʼ ἀνεκτῶς</l>
<l>Ἕκτωρ Πριαμίδης, καὶ δὴ κακὰ πολλὰ ἔοργε.</l>
<l>
<milestone ed="P" unit="para"/>τὴν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l>καὶ λίην οὗτός γε μένος θυμόν τʼ ὀλέσειε</l>
<l>χερσὶν ὑπʼ Ἀργείων φθίμενος ἐν πατρίδι γαίῃ·</l>
<l n="360">ἀλλὰ πατὴρ οὑμὸς φρεσὶ μαίνεται οὐκ ἀγαθῇσι</l>
<l>σχέτλιος, αἰὲν ἀλιτρός, ἐμῶν μενέων ἀπερωεύς·</l>
<l>οὐδέ τι τῶν μέμνηται, ὅ οἱ μάλα πολλάκις υἱὸν</l>
<l>τειρόμενον σώεσκον ὑπʼ Εὐρυσθῆος ἀέθλων.</l>
<l>ἤτοι ὃ μὲν κλαίεσκε πρὸς οὐρανόν, αὐτὰρ ἐμὲ Ζεὺς</l>
<l n="365">τῷ ἐπαλεξήσουσαν ἀπʼ οὐρανόθεν προΐαλλεν.</l>
<l>εἰ γὰρ ἐγὼ τάδε ᾔδεʼ ἐνὶ φρεσὶ πευκαλίμῃσιν</l>
<l>εὖτέ μιν εἰς Ἀΐδαο πυλάρταο προὔπεμψεν</l>
<l>ἐξ Ἐρέβευς ἄξοντα κύνα στυγεροῦ Ἀΐδαο,</l>
<l>οὐκ ἂν ὑπεξέφυγε Στυγὸς ὕδατος αἰπὰ ῥέεθρα.</l>
<l n="370">νῦν δʼ ἐμὲ μὲν στυγέει, Θέτιδος δʼ ἐξήνυσε βουλάς,</l>
<l>ἥ οἱ γούνατʼ ἔκυσσε καὶ ἔλλαβε χειρὶ γενείου,</l>
<l>λισσομένη τιμῆσαι Ἀχιλλῆα πτολίπορθον.</l>
<l>ἔσται μὰν ὅτʼ ἂν αὖτε φίλην γλαυκώπιδα εἴπῃ.</l>
<l>ἀλλὰ σὰ μὲν νῦν νῶϊν ἐπέντυε μώνυχας ἵππους,</l>
<l n="375">ὄφρʼ ἂν ἐγὼ καταδῦσα Διὸς δόμον αἰγιόχοιο</l>
<l>τεύχεσιν ἐς πόλεμον θωρήξομαι, ὄφρα ἴδωμαι</l>
<l>ἢ νῶϊ Πριάμοιο πάϊς κορυθαίολος Ἕκτωρ</l>
<l>γηθήσει προφανέντε ἀνὰ πτολέμοιο γεφύρας,</l>
<l>ἦ τις καὶ Τρώων κορέει κύνας ἠδʼ οἰωνοὺς</l>
<l n="380">δημῷ καὶ σάρκεσσι, πεσὼν ἐπὶ νηυσὶν Ἀχαιῶν.</l>
<milestone ed="p" n="381" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ λευκώλενος Ἥρη.</l>
<l>ἣ μὲν ἐποιχομένη χρυσάμπυκας ἔντυεν ἵππους</l>
<l>Ἥρη πρέσβα θεὰ θυγάτηρ μεγάλοιο Κρόνοιο·</l>
<l>αὐτὰρ Ἀθηναίη κούρη Διὸς αἰγιόχοιο</l>
<l n="385">πέπλον μὲν κατέχευεν ἑανὸν πατρὸς ἐπʼ οὔδει</l>
<l>ποικίλον, ὅν ῥʼ αὐτὴ ποιήσατο καὶ κάμε χερσίν,</l>
<l>ἣ δὲ χιτῶνʼ ἐνδῦσα Διὸς νεφεληγερέταο</l>
<l>τεύχεσιν ἐς πόλεμον θωρήσσετο δακρυόεντα.</l>
<l>ἐς δʼ ὄχεα φλόγεα ποσὶ βήσετο, λάζετο δʼ ἔγχος</l>
<l n="390">βριθὺ μέγα στιβαρόν, τῷ δάμνησι στίχας ἀνδρῶν</l>
<l>ἡρώων, τοῖσίν τε κοτέσσεται ὀβριμοπάτρη.</l>
<l>Ἥρη δὲ μάστιγι θοῶς ἐπεμαίετʼ ἄρʼ ἵππους·</l>
<l>αὐτόμαται δὲ πύλαι μύκον οὐρανοῦ ἃς ἔχον Ὧραι,</l>
<l>τῇς ἐπιτέτραπται μέγας οὐρανὸς Οὔλυμπός τε</l>
<l n="395">ἠμὲν ἀνακλῖναι πυκινὸν νέφος ἠδʼ ἐπιθεῖναι.</l>
<l>τῇ ῥα διʼ αὐτάων κεντρηνεκέας ἔχον ἵππους.</l>
<l>
<milestone ed="P" unit="para"/>Ζεὺς δὲ πατὴρ Ἴδηθεν ἐπεὶ ἴδε χώσατʼ ἄρʼ αἰνῶς,</l>
<l>Ἶριν δʼ ὄτρυνε χρυσόπτερον ἀγγελέουσαν·</l>
<l>βάσκʼ ἴθι Ἶρι ταχεῖα, πάλιν τρέπε μηδʼ ἔα ἄντην</l>
<l n="400">ἔρχεσθʼ· οὐ γὰρ καλὰ συνοισόμεθα πτόλεμον δέ.</l>
<l>ὧδε γὰρ ἐξερέω, τὸ δὲ καὶ τετελεσμένον ἔσται·</l>
<l>γυιώσω μέν σφωϊν ὑφʼ ἅρμασιν ὠκέας ἵππους,</l>
<l>αὐτὰς δʼ ἐκ δίφρου βαλέω κατά θʼ ἅρματα ἄξω·</l>
<l>οὐδέ κεν ἐς δεκάτους περιτελλομένους ἐνιαυτοὺς</l>
<l n="405">ἕλκεʼ ἀπαλθήσεσθον, ἅ κεν μάρπτῃσι κεραυνός·</l>
<l>ὄφρα ἰδῇ γλαυκῶπις ὅτʼ ἂν ᾧ πατρὶ μάχηται.</l>
<l>Ἥρῃ δʼ οὔ τι τόσον νεμεσίζομαι οὐδὲ χολοῦμαι·</l>
<l>αἰεὶ γάρ μοι ἔωθεν ἐνικλᾶν ὅττί κεν εἴπω.</l>
</q>
<l>
<milestone ed="P" unit="para"/>ὣς ἔφατʼ, ὦρτο δὲ Ἶρις ἀελλόπος ἀγγελέουσα,</l>
<l n="410">βῆ δʼ ἐξ Ἰδαίων ὀρέων ἐς μακρὸν Ὄλυμπον.</l>
<l>πρώτῃσιν δὲ πύλῃσι πολυπτύχου Οὐλύμποιο</l>
<l>ἀντομένη κατέρυκε, Διὸς δέ σφʼ ἔννεπε μῦθον·</l>
<l>πῇ μέματον; τί σφῶϊν ἐνὶ φρεσὶ μαίνεται ἦτορ;</l>
<l>οὐκ ἐάᾳ Κρονίδης ἐπαμυνέμεν Ἀργείοισιν.</l>
<l n="415">ὧδε γὰρ ἠπείλησε Κρόνου πάϊς, ᾗ τελέει περ,</l>
<l>γυιώσειν μὲν σφῶϊν ὑφʼ ἅρμασιν ὠκέας ἵππους,</l>
<l>αὐτὰς δʼ ἐκ δίφρου βαλέειν κατά θʼ ἅρματα ἄξειν·</l>
<l>οὐδέ κεν ἐς δεκάτους περιτελλομένους ἐνιαυτοὺς</l>
<l>ἕλκεʼ ἀπαλθήσεσθον, ἅ κεν μάρπτῃσι κεραυνός·</l>
<l n="420">ὄφρα ἰδῇς γλαυκῶπι ὅτʼ ἂν σῷ πατρὶ μάχηαι.</l>
<l>Ἥρῃ δʼ οὔ τι τόσον νεμεσίζεται οὐδὲ χολοῦται·</l>
<l>αἰεὶ γάρ οἱ ἔωθεν ἐνικλᾶν ὅττι κεν εἴπῃ·</l>
<l>ἀλλὰ σύ γʼ αἰνοτάτη κύον ἀδεὲς εἰ ἐτεόν γε</l>
<l>τολμήσεις Διὸς ἄντα πελώριον ἔγχος ἀεῖραι.</l>
<milestone ed="p" n="425" unit="card"/>
</q>
<l n="425">
<milestone ed="P" unit="para"/>ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις,</l>
<l>αὐτὰρ Ἀθηναίην Ἥρη πρὸς μῦθον ἔειπεν·</l>
<q direct="unspecified">
<l>ὢ πόποι αἰγιόχοιο Διὸς τέκος, οὐκέτʼ ἔγωγε</l>
<l>νῶϊ ἐῶ Διὸς ἄντα βροτῶν ἕνεκα πτολεμίζειν·</l>
<l>τῶν ἄλλος μὲν ἀποφθίσθω, ἄλλος δὲ βιώτω,</l>
<l n="430">ὅς κε τύχῃ· κεῖνος δὲ τὰ ἃ φρονέων ἐνὶ θυμῷ</l>
<l>Τρωσί τε καὶ Δαναοῖσι δικαζέτω, ὡς ἐπιεικές.</l>
</q>
<l>
<milestone ed="P" unit="para"/>ὣς ἄρα φωνήσασα πάλιν τρέπε μώνυχας ἵππους·</l>
<l>τῇσιν δʼ Ὧραι μὲν λῦσαν καλλίτριχας ἵππους,</l>
<l>καὶ τοὺς μὲν κατέδησαν ἐπʼ ἀμβροσίῃσι κάπῃσιν,</l>
<l n="435">ἅρματα δʼ ἔκλιναν πρὸς ἐνώπια παμφανόωντα·</l>
<l>αὐταὶ δὲ χρυσέοισιν ἐπὶ κλισμοῖσι κάθιζον</l>
<l>μίγδʼ ἄλλοισι θεοῖσι, φίλον τετιημέναι ἦτορ.</l>
<l>
<milestone ed="P" unit="para"/>Ζεὺς δὲ πατὴρ Ἴδηθεν ἐΰτροχον ἅρμα καὶ ἵππους</l>
<l>Οὔλυμπον δὲ δίωκε, θεῶν δʼ ἐξίκετο θώκους.</l>
<l n="440">τῷ δὲ καὶ ἵππους μὲν λῦσε κλυτὸς ἐννοσίγαιος,</l>
<l>ἅρματα δʼ ἂμ βωμοῖσι τίθει κατὰ λῖτα πετάσσας·</l>
<l>αὐτὸς δὲ χρύσειον ἐπὶ θρόνον εὐρύοπα Ζεὺς</l>
<l>ἕζετο, τῷ δʼ ὑπὸ ποσσὶ μέγας πελεμίζετʼ Ὄλυμπος.</l>
<l>αἳ δʼ οἶαι Διὸς ἀμφὶς Ἀθηναίη τε καὶ Ἥρη</l>
<l n="445">ἥσθην, οὐδέ τί μιν προσεφώνεον οὐδʼ ἐρέοντο·</l>
<l>αὐτὰρ ὃ ἔγνω ᾗσιν ἐνὶ φρεσὶ φώνησέν τε·</l>
<l>τίφθʼ οὕτω τετίησθον Ἀθηναίη τε καὶ Ἥρη;</l>
<l>οὐ μέν θην κάμετόν γε μάχῃ ἔνι κυδιανείρῃ</l>
<l>ὀλλῦσαι Τρῶας, τοῖσιν κότον αἰνὸν ἔθεσθε.</l>
<l n="450">πάντως, οἷον ἐμόν γε μένος καὶ χεῖρες ἄαπτοι,</l>
<l>οὐκ ἄν με τρέψειαν ὅσοι θεοί εἰσʼ ἐν Ὀλύμπῳ.</l>
<l>σφῶϊν δὲ πρίν περ τρόμος ἔλλαβε φαίδιμα γυῖα</l>
<l>πρὶν πόλεμόν τε ἰδεῖν πολέμοιό τε μέρμερα ἔργα.</l>
<l>ὧδε γὰρ ἐξερέω, τὸ δέ κεν τετελεσμένον ἦεν·</l>
<l n="455">οὐκ ἂν ἐφʼ ὑμετέρων ὀχέων πληγέντε κεραυνῷ</l>
<l>ἂψ ἐς Ὄλυμπον ἵκεσθον, ἵνʼ ἀθανάτων ἕδος ἐστίν.</l>
</q>
<l>
<milestone ed="P" unit="para"/>ὣς ἔφαθʼ, αἳ δʼ ἐπέμυξαν Ἀθηναίη τε καὶ Ἥρη·</l>
<l>πλησίαι αἵ γʼ ἥσθην, κακὰ δὲ Τρώεσσι μεδέσθην.</l>
<l>ἤτοι Ἀθηναίη ἀκέων ἦν οὐδέ τι εἶπε</l>
<l n="460">σκυζομένη Διὶ πατρί, χόλος δέ μιν ἄγριος ᾕρει·</l>
<l>Ἥρῃ δʼ οὐκ ἔχαδε στῆθος χόλον, ἀλλὰ προσηύδα·</l>
<q direct="unspecified">
<l>αἰνότατε Κρονίδη ποῖον τὸν μῦθον ἔειπες.</l>
<l>εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν·</l>
<l>ἀλλʼ ἔμπης Δαναῶν ὀλοφυρόμεθʼ αἰχμητάων,</l>
<l n="465">οἵ κεν δὴ κακὸν οἶτον ἀναπλήσαντες ὄλωνται.</l>
<l>ἀλλʼ ἤτοι πολέμου μὲν ἀφεξόμεθʼ, εἰ σὺ κελεύεις·</l>
<l>βουλὴν δʼ Ἀργείοις ὑποθησόμεθʼ ἥ τις ὀνήσει,</l>
<l>ὡς μὴ πάντες ὄλωνται ὀδυσσαμένοιο τεοῖο.</l>
</q>
<milestone ed="p" n="469" unit="card"/>
<l>
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l n="470">ἠοῦς δὴ καὶ μᾶλλον ὑπερμενέα Κρονίωνα</l>
<l>ὄψεαι, αἴ κʼ ἐθέλῃσθα, βοῶπις πότνια Ἥρη</l>
<l>ὀλλύντʼ Ἀργείων πουλὺν στρατὸν αἰχμητάων·</l>
<l>οὐ γὰρ πρὶν πολέμου ἀποπαύσεται ὄβριμος Ἕκτωρ</l>
<l>πρὶν ὄρθαι παρὰ ναῦφι ποδώκεα Πηλεΐωνα,</l>
<l n="475">ἤματι τῷ ὅτʼ ἂν οἳ μὲν ἐπὶ πρύμνῃσι μάχωνται</l>
<l>στείνει ἐν αἰνοτάτῳ περὶ Πατρόκλοιο θανόντος·</l>
<l>ὣς γὰρ θέσφατόν ἐστι· σέθεν δʼ ἐγὼ οὐκ ἀλεγίζω</l>
<l>χωομένης, οὐδʼ εἴ κε τὰ νείατα πείραθʼ ἵκηαι</l>
<l>γαίης καὶ πόντοιο, ἵνʼ Ἰάπετός τε Κρόνος τε</l>
<l n="480">ἥμενοι οὔτʼ αὐγῇς Ὑπερίονος Ἠελίοιο</l>
<l>τέρποντʼ οὔτʼ ἀνέμοισι, βαθὺς δέ τε Τάρταρος ἀμφίς·</l>
<l>οὐδʼ ἢν ἔνθʼ ἀφίκηαι ἀλωμένη, οὔ σευ ἔγωγε</l>
<l>σκυζομένης ἀλέγω, ἐπεὶ οὐ σέο κύντερον ἄλλο.</l>
</q>
<l>
<milestone ed="P" unit="para"/>ὣς φάτο, τὸν δʼ οὔ τι προσέφη λευκώλενος Ἥρη.</l>
<l n="485">ἐν δʼ ἔπεσʼ Ὠκεανῷ λαμπρὸν φάος ἠελίοιο</l>
<l>ἕλκον νύκτα μέλαιναν ἐπὶ ζείδωρον ἄρουραν.</l>
<l>Τρωσὶν μέν ῥʼ ἀέκουσιν ἔδυ φάος, αὐτὰρ Ἀχαιοῖς</l>
<l>ἀσπασίη τρίλλιστος ἐπήλυθε νὺξ ἐρεβεννή.</l>
<l>
<milestone ed="P" unit="para"/>Τρώων αὖτʼ ἀγορὴν ποιήσατο φαίδιμος Ἕκτωρ</l>
<l n="490">νόσφι νεῶν ἀγαγὼν ποταμῷ ἔπι δινήεντι,</l>
<l>ἐν καθαρῷ ὅθι δὴ νεκύων διεφαίνετο χῶρος.</l>
<l>ἐξ ἵππων δʼ ἀποβάντες ἐπὶ χθόνα μῦθον ἄκουον</l>
<l>τόν ῥʼ Ἕκτωρ ἀγόρευε Διῒ φίλος· ἐν δʼ ἄρα χειρὶ</l>
<l>ἔγχος ἔχʼ ἑνδεκάπηχυ· πάροιθε δὲ λάμπετο δουρὸς</l>
<l n="495">αἰχμὴ χαλκείη, περὶ δὲ χρύσεος θέε πόρκης,</l>
<l>τῷ ὅ γʼ ἐρεισάμενος ἔπεα Τρώεσσι μετηύδα·</l>
<q direct="unspecified">
<l>κέκλυτέ μευ Τρῶες καὶ Δάρδανοι ἠδʼ ἐπίκουροι·</l>
<l>νῦν ἐφάμην νῆάς τʼ ὀλέσας καὶ πάντας Ἀχαιοὺς</l>
<l>ἂψ ἀπονοστήσειν προτὶ Ἴλιον ἠνεμόεσσαν·</l>
<l n="500">ἀλλὰ πρὶν κνέφας ἦλθε, τὸ νῦν ἐσάωσε μάλιστα</l>
<l>Ἀργείους καὶ νῆας ἐπὶ ῥηγμῖνι θαλάσσης.</l>
<l>ἀλλʼ ἤτοι νῦν μὲν πειθώμεθα νυκτὶ μελαίνῃ</l>
<l>δόρπά τʼ ἐφοπλισόμεσθα· ἀτὰρ καλλίτριχας ἵππους</l>
<l>λύσαθʼ ὑπὲξ ὀχέων, παρὰ δέ σφισι βάλλετʼ ἐδωδήν·</l>
<l n="505">ἐκ πόλιος δʼ ἄξεσθε βόας καὶ ἴφια μῆλα</l>
<l>καρπαλίμως, οἶνον δὲ μελίφρονα οἰνίζεσθε</l>
<l>σῖτόν τʼ ἐκ μεγάρων, ἐπὶ δὲ ξύλα πολλὰ λέγεσθε,</l>
<l>ὥς κεν παννύχιοι μέσφʼ ἠοῦς ἠριγενείης</l>
<l>καίωμεν πυρὰ πολλά, σέλας δʼ εἰς οὐρανὸν ἵκῃ,</l>
<l n="510">μή πως καὶ διὰ νύκτα κάρη κομόωντες Ἀχαιοὶ</l>
<l>φεύγειν ὁρμήσωνται ἐπʼ εὐρέα νῶτα θαλάσσης.</l>
<milestone ed="p" n="512" unit="card"/>
<l>μὴ μὰν ἀσπουδί γε νεῶν ἐπιβαῖεν ἕκηλοι,</l>
<l>ἀλλʼ ὥς τις τούτων γε βέλος καὶ οἴκοθι πέσσῃ</l>
<l>βλήμενος ἢ ἰῷ ἢ ἔγχεϊ ὀξυόεντι</l>
<l n="515">νηὸς ἐπιθρῴσκων, ἵνα τις στυγέῃσι καὶ ἄλλος</l>
<l>Τρωσὶν ἐφʼ ἱπποδάμοισι φέρειν πολύδακρυν Ἄρηα.</l>
<l>κήρυκες δʼ ἀνὰ ἄστυ Διῒ φίλοι ἀγγελλόντων</l>
<l>παῖδας πρωθήβας πολιοκροτάφους τε γέροντας</l>
<l>λέξασθαι περὶ ἄστυ θεοδμήτων ἐπὶ πύργων·</l>
<l n="520">θηλύτεραι δὲ γυναῖκες ἐνὶ μεγάροισιν ἑκάστη</l>
<l>πῦρ μέγα καιόντων· φυλακὴ δέ τις ἔμπεδος ἔστω</l>
<l>μὴ λόχος εἰσέλθῃσι πόλιν λαῶν ἀπεόντων.</l>
<l>ὧδʼ ἔστω Τρῶες μεγαλήτορες ὡς ἀγορεύω·</l>
<l>μῦθος δʼ ὃς μὲν νῦν ὑγιὴς εἰρημένος ἔστω,</l>
<l n="525">τὸν δʼ ἠοῦς Τρώεσσι μεθʼ ἱπποδάμοις ἀγορεύσω.</l>
<l>ἔλπομαι εὐχόμενος Διί τʼ ἄλλοισίν τε θεοῖσιν</l>
<l>ἐξελάαν ἐνθένδε κύνας κηρεσσιφορήτους,</l>
<l>οὓς κῆρες φορέουσι μελαινάων ἐπὶ νηῶν.</l>
<l>ἀλλʼ ἤτοι ἐπὶ νυκτὶ φυλάξομεν ἡμέας αὐτούς,</l>
<l n="530">πρῶϊ δʼ ὑπηοῖοι σὺν τεύχεσι θωρηχθέντες</l>
<l>νηυσὶν ἔπι γλαφυρῇσιν ἐγείρομεν ὀξὺν Ἄρηα.</l>
<l>εἴσομαι εἴ κέ μʼ ὁ Τυδεΐδης κρατερὸς Διομήδης</l>
<l>πὰρ νηῶν πρὸς τεῖχος ἀπώσεται, ἤ κεν ἐγὼ τὸν</l>
<l>χαλκῷ δῃώσας ἔναρα βροτόεντα φέρωμαι.</l>
<l n="535">αὔριον ἣν ἀρετὴν διαείσεται, εἴ κʼ ἐμὸν ἔγχος</l>
<l>μείνῃ ἐπερχόμενον· ἀλλʼ ἐν πρώτοισιν ὀΐω</l>
<l>κείσεται οὐτηθείς, πολέες δʼ ἀμφʼ αὐτὸν ἑταῖροι</l>
<l>ἠελίου ἀνιόντος ἐς αὔριον· εἰ γὰρ ἐγὼν ὣς</l>
<l>εἴην ἀθάνατος καὶ ἀγήρως ἤματα πάντα,</l>
<l n="540">τιοίμην δʼ ὡς τίετʼ Ἀθηναίη καὶ Ἀπόλλων,</l>
<l>ὡς νῦν ἡμέρη ἥδε κακὸν φέρει Ἀργείοισιν.</l>
</q>
<l>
<milestone ed="P" unit="para"/>ὣς Ἕκτωρ ἀγόρευʼ, ἐπὶ δὲ Τρῶες κελάδησαν.</l>
<l>οἳ δʼ ἵππους μὲν λῦσαν ὑπὸ ζυγοῦ ἱδρώοντας,</l>
<l>δῆσαν δʼ ἱμάντεσσι παρʼ ἅρμασιν οἷσιν ἕκαστος·</l>
<l n="545">ἐκ πόλιος δʼ ἄξοντο βόας καὶ ἴφια μῆλα</l>
<l>καρπαλίμως, οἶνον δὲ μελίφρονα οἰνίζοντο,</l>
<l>σῖτόν τʼ ἐκ μεγάρων, ἐπὶ δὲ ξύλα πολλὰ λέγοντο.</l>
<l n="549">κνίσην δʼ ἐκ πεδίου ἄνεμοι φέρον οὐρανὸν εἴσω.</l>
<milestone ed="p" n="553" unit="card"/>
<l n="553">
<milestone ed="P" unit="para"/>οἳ δὲ μέγα φρονέοντες ἐπὶ πτολέμοιο γεφύρας</l>
<l>εἴατο παννύχιοι, πυρὰ δέ σφισι καίετο πολλά.</l>
<l n="555">ὡς δʼ ὅτʼ ἐν οὐρανῷ ἄστρα φαεινὴν ἀμφὶ σελήνην</l>
<l>φαίνετʼ ἀριπρεπέα, ὅτε τʼ ἔπλετο νήνεμος αἰθήρ·</l>
<l>ἔκ τʼ ἔφανεν πᾶσαι σκοπιαὶ καὶ πρώονες ἄκροι</l>
<l>καὶ νάπαι· οὐρανόθεν δʼ ἄρʼ ὑπερράγη ἄσπετος αἰθήρ,</l>
<l>πάντα δὲ εἴδεται ἄστρα, γέγηθε δέ τε φρένα ποιμήν·</l>
<l n="560">τόσσα μεσηγὺ νεῶν ἠδὲ Ξάνθοιο ῥοάων</l>
<l>Τρώων καιόντων πυρὰ φαίνετο Ἰλιόθι πρό.</l>
<l>χίλιʼ ἄρʼ ἐν πεδίῳ πυρὰ καίετο, πὰρ δὲ ἑκάστῳ</l>
<l>εἴατο πεντήκοντα σέλᾳ πυρὸς αἰθομένοιο.</l>
<l>ἵπποι δὲ κρῖ λευκὸν ἐρεπτόμενοι καὶ ὀλύρας</l>
<l n="565">ἑσταότες παρʼ ὄχεσφιν ἐΰθρονον Ἠῶ μίμνον.</l>
</div1>
<div1 type="Book" n="9">
<milestone ed="p" n="1" unit="card"/>
<l>
<milestone ed="P" unit="para"/>ὣς οἱ μὲν Τρῶες φυλακὰς ἔχον· αὐτὰρ Ἀχαιοὺς</l>
<l>θεσπεσίη ἔχε φύζα φόβου κρυόεντος ἑταίρη,</l>
<l>πένθεϊ δʼ ἀτλήτῳ βεβολήατο πάντες ἄριστοι.</l>
<l>ὡς δʼ ἄνεμοι δύο πόντον ὀρίνετον ἰχθυόεντα</l>
<l n="5">Βορέης καὶ Ζέφυρος, τώ τε Θρῄκηθεν ἄητον</l>
<l>ἐλθόντʼ ἐξαπίνης· ἄμυδις δέ τε κῦμα κελαινὸν</l>
<l>κορθύεται, πολλὸν δὲ παρὲξ ἅλα φῦκος ἔχευεν·</l>
<l>ὣς ἐδαΐζετο θυμὸς ἐνὶ στήθεσσιν Ἀχαιῶν.</l>
<l>
<milestone ed="P" unit="para"/>Ἀτρεΐδης δʼ ἄχεϊ μεγάλῳ βεβολημένος ἦτορ</l>
<l n="10">φοίτα κηρύκεσσι λιγυφθόγγοισι κελεύων</l>
<l>κλήδην εἰς ἀγορὴν κικλήσκειν ἄνδρα ἕκαστον,</l>
<l>μὴ δὲ βοᾶν· αὐτὸς δὲ μετὰ πρώτοισι πονεῖτο.</l>
<l>ἷζον δʼ εἰν ἀγορῇ τετιηότες· ἂν δʼ Ἀγαμέμνων</l>
<l>ἵστατο δάκρυ χέων ὥς τε κρήνη μελάνυδρος</l>
<l n="15">ἥ τε κατʼ αἰγίλιπος πέτρης δνοφερὸν χέει ὕδωρ·</l>
<l>ὣς ὃ βαρὺ στενάχων ἔπεʼ Ἀργείοισι μετηύδα·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l>Ζεύς με μέγα Κρονίδης ἄτῃ ἐνέδησε βαρείῃ</l>
<l>σχέτλιος, ὃς τότε μέν μοι ὑπέσχετο καὶ κατένευσεν</l>
<l n="20">Ἴλιον ἐκπέρσαντʼ εὐτείχεον ἀπονέεσθαι,</l>
<l>νῦν δὲ κακὴν ἀπάτην βουλεύσατο, καί με κελεύει</l>
<l>δυσκλέα Ἄργος ἱκέσθαι, ἐπεὶ πολὺν ὤλεσα λαόν.</l>
<l>οὕτω που Διὶ μέλλει ὑπερμενέϊ φίλον εἶναι,</l>
<l>ὃς δὴ πολλάων πολίων κατέλυσε κάρηνα</l>
<l n="25">ἠδʼ ἔτι καὶ λύσει· τοῦ γὰρ κράτος ἐστὶ μέγιστον.</l>
<l>ἀλλʼ ἄγεθʼ ὡς ἂν ἐγὼ εἴπω πειθώμεθα πάντες·</l>
<l>φεύγωμεν σὺν νηυσὶ φίλην ἐς πατρίδα γαῖαν·</l>
<l>οὐ γὰρ ἔτι Τροίην αἱρήσομεν εὐρυάγυιαν.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ.</l>
<l n="30">δὴν δʼ ἄνεῳ ἦσαν τετιηότες υἷες Ἀχαιῶν·</l>
<l>ὀψὲ δὲ δὴ μετέειπε βοὴν ἀγαθὸς Διομήδης·</l>
<q direct="unspecified">
<l>Ἀτρεΐδη σοὶ πρῶτα μαχήσομαι ἀφραδέοντι,</l>
<l>ἣ θέμις ἐστὶν ἄναξ ἀγορῇ· σὺ δὲ μή τι χολωθῇς.</l>
<l>ἀλκὴν μέν μοι πρῶτον ὀνείδισας ἐν Δαναοῖσι</l>
<l n="35">φὰς ἔμεν ἀπτόλεμον καὶ ἀνάλκιδα· ταῦτα δὲ πάντα</l>
<l>ἴσασʼ Ἀργείων ἠμὲν νέοι ἠδὲ γέροντες.</l>
<l>σοὶ δὲ διάνδιχα δῶκε Κρόνου πάϊς ἀγκυλομήτεω·</l>
<l>σκήπτρῳ μέν τοι δῶκε τετιμῆσθαι περὶ πάντων,</l>
<l>ἀλκὴν δʼ οὔ τοι δῶκεν, ὅ τε κράτος ἐστὶ μέγιστον.</l>
<l n="40">δαιμόνιʼ οὕτω που μάλα ἔλπεαι υἷας Ἀχαιῶν</l>
<l>ἀπτολέμους τʼ ἔμεναι καὶ ἀνάλκιδας ὡς ἀγορεύεις;</l>
<l>εἰ δέ τοι αὐτῷ θυμὸς ἐπέσσυται ὥς τε νέεσθαι</l>
<l>ἔρχεο· πάρ τοι ὁδός, νῆες δέ τοι ἄγχι θαλάσσης</l>
<l>ἑστᾶσʼ, αἵ τοι ἕποντο Μυκήνηθεν μάλα πολλαί.</l>
<l n="45">ἀλλʼ ἄλλοι μενέουσι κάρη κομόωντες Ἀχαιοὶ</l>
<l>εἰς ὅ κέ περ Τροίην διαπέρσομεν. εἰ δὲ καὶ αὐτοὶ</l>
<l>φευγόντων σὺν νηυσὶ φίλην ἐς πατρίδα γαῖαν·</l>
<l>νῶϊ δʼ ἐγὼ Σθένελός τε μαχησόμεθʼ εἰς ὅ κε τέκμωρ</l>
<l>Ἰλίου εὕρωμεν· σὺν γὰρ θεῷ εἰλήλουθμεν.</l>
<milestone ed="p" n="50" unit="card"/>
</q>
<l n="50">
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἐπίαχον υἷες Ἀχαιῶν</l>
<l>μῦθον ἀγασσάμενοι Διομήδεος ἱπποδάμοιο.</l>
<l>τοῖσι δʼ ἀνιστάμενος μετεφώνεεν ἱππότα Νέστωρ·</l>
<l>Τυδεΐδη περὶ μὲν πολέμῳ ἔνι καρτερός ἐσσι,</l>
<l>καὶ βουλῇ μετὰ πάντας ὁμήλικας ἔπλευ ἄριστος.</l>
<l n="55">οὔ τίς τοι τὸν μῦθον ὀνόσσεται ὅσσοι Ἀχαιοί,</l>
<l>οὐδὲ πάλιν ἐρέει· ἀτὰρ οὐ τέλος ἵκεο μύθων.</l>
<l>ἦ μὲν καὶ νέος ἐσσί, ἐμὸς δέ κε καὶ πάϊς εἴης</l>
<l>ὁπλότατος γενεῆφιν· ἀτὰρ πεπνυμένα βάζεις</l>
<l>Ἀργείων βασιλῆας, ἐπεὶ κατὰ μοῖραν ἔειπες.</l>
<q direct="unspecified">
<l n="60">ἀλλʼ ἄγʼ ἐγών, ὃς σεῖο γεραίτερος εὔχομαι εἶναι,</l>
<l>ἐξείπω καὶ πάντα διίξομαι· οὐδέ κέ τίς μοι</l>
<l>μῦθον ἀτιμήσειʼ, οὐδὲ κρείων Ἀγαμέμνων.</l>
<l>ἀφρήτωρ ἀθέμιστος ἀνέστιός ἐστιν ἐκεῖνος</l>
<l>ὃς πολέμου ἔραται ἐπιδημίου ὀκρυόεντος.</l>
<l n="65">ἀλλʼ ἤτοι νῦν μὲν πειθώμεθα νυκτὶ μελαίνῃ</l>
<l>δόρπά τʼ ἐφοπλισόμεσθα· φυλακτῆρες δὲ ἕκαστοι</l>
<l>λεξάσθων παρὰ τάφρον ὀρυκτὴν τείχεος ἐκτός.</l>
<l>κούροισιν μὲν ταῦτʼ ἐπιτέλλομαι· αὐτὰρ ἔπειτα</l>
<l>Ἀτρεΐδη σὺ μὲν ἄρχε· σὺ γὰρ βασιλεύτατός ἐσσι.</l>
<l n="70">δαίνυ δαῖτα γέρουσιν· ἔοικέ τοι, οὔ τοι ἀεικές.</l>
<l>πλεῖαί τοι οἴνου κλισίαι, τὸν νῆες Ἀχαιῶν</l>
<l>ἠμάτιαι Θρῄκηθεν ἐπʼ εὐρέα πόντον ἄγουσι·</l>
<l>πᾶσά τοί ἐσθʼ ὑποδεξίη, πολέεσσι δʼ ἀνάσσεις.</l>
<l>πολλῶν δʼ ἀγρομένων τῷ πείσεαι ὅς κεν ἀρίστην</l>
<l n="75">βουλὴν βουλεύσῃ· μάλα δὲ χρεὼ πάντας Ἀχαιοὺς</l>
<l>ἐσθλῆς καὶ πυκινῆς, ὅτι δήϊοι ἐγγύθι νηῶν</l>
<l>καίουσιν πυρὰ πολλά· τίς ἂν τάδε γηθήσειε;</l>
<l>νὺξ δʼ ἧδʼ ἠὲ διαρραίσει στρατὸν ἠὲ σαώσει.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδὲ πίθοντο.</l>
<l n="80">ἐκ δὲ φυλακτῆρες σὺν τεύχεσιν ἐσσεύοντο</l>
<l>ἀμφί τε Νεστορίδην Θρασυμήδεα ποιμένα λαῶν,</l>
<l>ἠδʼ ἀμφʼ Ἀσκάλαφον καὶ Ἰάλμενον υἷας Ἄρηος</l>
<l>ἀμφί τε Μηριόνην Ἀφαρῆά τε Δηΐπυρόν τε,</l>
<l>ἠδʼ ἀμφὶ Κρείοντος υἱὸν Λυκομήδεα δῖον.</l>
<l n="85">ἕπτʼ ἔσαν ἡγεμόνες φυλάκων, ἑκατὸν δὲ ἑκάστῳ</l>
<l>κοῦροι ἅμα στεῖχον δολίχʼ ἔγχεα χερσὶν ἔχοντες·</l>
<l>κὰδ δὲ μέσον τάφρου καὶ τείχεος ἷζον ἰόντες·</l>
<l>ἔνθα δὲ πῦρ κήαντο, τίθεντο δὲ δόρπα ἕκαστος.</l>
<milestone ed="p" n="89" unit="card"/>
<l>
<milestone ed="P" unit="para"/>Ἀτρεΐδης δὲ γέροντας ἀολλέας ἦγεν Ἀχαιῶν</l>
<l n="90">ἐς κλισίην, παρὰ δέ σφι τίθει μενοεικέα δαῖτα.</l>
<l>οἳ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>τοῖς ὁ γέρων πάμπρωτος ὑφαίνειν ἤρχετο μῆτιν</l>
<l>Νέστωρ, οὗ καὶ πρόσθεν ἀρίστη φαίνετο βουλή·</l>
<l n="95">ὅ σφιν ἐϋφρονέων ἀγορήσατο καὶ μετέειπεν·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l>ἐν σοὶ μὲν λήξω, σέο δʼ ἄρξομαι, οὕνεκα πολλῶν</l>
<l>λαῶν ἐσσι ἄναξ καί τοι Ζεὺς ἐγγυάλιξε</l>
<l>σκῆπτρόν τʼ ἠδὲ θέμιστας, ἵνά σφισι βουλεύῃσθα.</l>
<l n="100">τώ σε χρὴ περὶ μὲν φάσθαι ἔπος ἠδʼ ἐπακοῦσαι,</l>
<l>κρηῆναι δὲ καὶ ἄλλῳ, ὅτʼ ἄν τινα θυμὸς ἀνώγῃ</l>
<l>εἰπεῖν εἰς ἀγαθόν· σέο δʼ ἕξεται ὅττί κεν ἄρχῃ.</l>
<l>αὐτὰρ ἐγὼν ἐρέω ὥς μοι δοκεῖ εἶναι ἄριστα.</l>
<l>οὐ γάρ τις νόον ἄλλος ἀμείνονα τοῦδε νοήσει</l>
<l n="105">οἷον ἐγὼ νοέω ἠμὲν πάλαι ἠδʼ ἔτι καὶ νῦν</l>
<l>ἐξ ἔτι τοῦ ὅτε διογενὲς Βρισηΐδα κούρην</l>
<l>χωομένου Ἀχιλῆος ἔβης κλισίηθεν ἀπούρας</l>
<l>οὔ τι καθʼ ἡμέτερόν γε νόον· μάλα γάρ τοι ἔγωγε</l>
<l>πόλλʼ ἀπεμυθεόμην· σὺ δὲ σῷ μεγαλήτορι θυμῷ</l>
<l n="110">εἴξας ἄνδρα φέριστον, ὃν ἀθάνατοί περ ἔτισαν,</l>
<l>ἠτίμησας, ἑλὼν γὰρ ἔχεις γέρας· ἀλλʼ ἔτι καὶ νῦν</l>
<l>φραζώμεσθʼ ὥς κέν μιν ἀρεσσάμενοι πεπίθωμεν</l>
<l>δώροισίν τʼ ἀγανοῖσιν ἔπεσσί τε μειλιχίοισι.</l>
</q>
<milestone ed="p" n="114" unit="card"/>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἀνδρῶν Ἀγαμέμνων·</l>
<q direct="unspecified">
<l n="115">ὦ γέρον οὔ τι ψεῦδος ἐμὰς ἄτας κατέλεξας·</l>
<l>ἀασάμην, οὐδʼ αὐτὸς ἀναίνομαι. ἀντί νυ πολλῶν</l>
<l>λαῶν ἐστὶν ἀνὴρ ὅν τε Ζεὺς κῆρι φιλήσῃ,</l>
<l>ὡς νῦν τοῦτον ἔτισε, δάμασσε δὲ λαὸν Ἀχαιῶν.</l>
<l>ἀλλʼ ἐπεὶ ἀασάμην φρεσὶ λευγαλέῃσι πιθήσας,</l>
<l n="120">ἂψ ἐθέλω ἀρέσαι δόμεναί τʼ ἀπερείσιʼ ἄποινα.</l>
<l>ὑμῖν δʼ ἐν πάντεσσι περικλυτὰ δῶρʼ ὀνομήνω</l>
<l>ἕπτʼ ἀπύρους τρίποδας, δέκα δὲ χρυσοῖο τάλαντα,</l>
<l>αἴθωνας δὲ λέβητας ἐείκοσι, δώδεκα δʼ ἵππους</l>
<l>πηγοὺς ἀθλοφόρους, οἳ ἀέθλια ποσσὶν ἄροντο.</l>
<l n="125">οὔ κεν ἀλήϊος εἴη ἀνὴρ ᾧ τόσσα γένοιτο,</l>
<l>οὐδέ κεν ἀκτήμων ἐριτίμοιο χρυσοῖο,</l>
<l>ὅσσά μοι ἠνείκαντο ἀέθλια μώνυχες ἵπποι.</l>
<l>δώσω δʼ ἑπτὰ γυναῖκας ἀμύμονα ἔργα ἰδυίας</l>
<l>Λεσβίδας, ἃς ὅτε Λέσβον ἐϋκτιμένην ἕλεν αὐτὸς</l>
<l n="130">ἐξελόμην, αἳ κάλλει ἐνίκων φῦλα γυναικῶν.</l>
<l>τὰς μέν οἱ δώσω, μετὰ δʼ ἔσσεται ἣν τότʼ ἀπηύρων</l>
<l>κούρη Βρισῆος· ἐπὶ δὲ μέγαν ὅρκον ὀμοῦμαι</l>
<l>μή ποτε τῆς εὐνῆς ἐπιβήμεναι ἠδὲ μιγῆναι,</l>
<l>ἣ θέμις ἀνθρώπων πέλει ἀνδρῶν ἠδὲ γυναικῶν.</l>
<l n="135">ταῦτα μὲν αὐτίκα πάντα παρέσσεται· εἰ δέ κεν αὖτε</l>
<l>ἄστυ μέγα Πριάμοιο θεοὶ δώωσʼ ἀλαπάξαι,</l>
<l>νῆα ἅλις χρυσοῦ καὶ χαλκοῦ νηησάσθω</l>
<l>εἰσελθών, ὅτε κεν δατεώμεθα ληΐδʼ Ἀχαιοί,</l>
<l>Τρωϊάδας δὲ γυναῖκας ἐείκοσιν αὐτὸς ἑλέσθω,</l>
<l n="140">αἴ κε μετʼ Ἀργείην Ἑλένην κάλλισται ἔωσιν.</l>
<l>εἰ δέ κεν Ἄργος ἱκοίμεθʼ Ἀχαιϊκὸν οὖθαρ ἀρούρης</l>
<l>γαμβρός κέν μοι ἔοι· τίσω δέ μιν ἶσον Ὀρέστῃ,</l>
<l>ὅς μοι τηλύγετος τρέφεται θαλίῃ ἔνι πολλῇ.</l>
<l>τρεῖς δέ μοί εἰσι θύγατρες ἐνὶ μεγάρῳ εὐπήκτῳ</l>
<l n="145">Χρυσόθεμις καὶ Λαοδίκη καὶ Ἰφιάνασσα,</l>
<l>τάων ἥν κʼ ἐθέλῃσι φίλην ἀνάεδνον ἀγέσθω</l>
<l>πρὸς οἶκον Πηλῆος· ἐγὼ δʼ ἐπὶ μείλια δώσω</l>
<l>πολλὰ μάλʼ, ὅσσʼ οὔ πώ τις ἑῇ ἐπέδωκε θυγατρί·</l>
<l>ἑπτὰ δέ οἱ δώσω εὖ ναιόμενα πτολίεθρα</l>
<l n="150">Καρδαμύλην Ἐνόπην τε καὶ Ἱρὴν ποιήεσσαν</l>
<l>Φηράς τε ζαθέας ἠδʼ Ἄνθειαν βαθύλειμον</l>
<l>καλήν τʼ Αἴπειαν καὶ Πήδασον ἀμπελόεσσαν.</l>
<l>πᾶσαι δʼ ἐγγὺς ἁλός, νέαται Πύλου ἠμαθόεντος·</l>
<l>ἐν δʼ ἄνδρες ναίουσι πολύρρηνες πολυβοῦται,</l>
<l n="155">οἵ κέ ἑ δωτίνῃσι θεὸν ὣς τιμήσουσι</l>
<l>καί οἱ ὑπὸ σκήπτρῳ λιπαρὰς τελέουσι θέμιστας.</l>
<l>ταῦτά κέ οἱ τελέσαιμι μεταλήξαντι χόλοιο.</l>
<l>δμηθήτω· Ἀΐδης τοι ἀμείλιχος ἠδʼ ἀδάμαστος,</l>
<l>τοὔνεκα καί τε βροτοῖσι θεῶν ἔχθιστος ἁπάντων·</l>
<l n="160">καί μοι ὑποστήτω ὅσσον βασιλεύτερός εἰμι</l>
<l>ἠδʼ ὅσσον γενεῇ προγενέστερος εὔχομαι εἶναι.</l>
<milestone ed="p" n="162" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l>δῶρα μὲν οὐκέτʼ ὀνοστὰ διδοῖς Ἀχιλῆϊ ἄνακτι·</l>
<l n="165">ἀλλʼ ἄγετε κλητοὺς ὀτρύνομεν, οἵ κε τάχιστα</l>
<l>ἔλθωσʼ ἐς κλισίην Πηληϊάδεω Ἀχιλῆος.</l>
<l>εἰ δʼ ἄγε τοὺς ἂν ἐγὼ ἐπιόψομαι οἳ δὲ πιθέσθων.</l>
<l>Φοῖνιξ μὲν πρώτιστα Διῒ φίλος ἡγησάσθω,</l>
<l>αὐτὰρ ἔπειτʼ Αἴας τε μέγας καὶ δῖος Ὀδυσσεύς·</l>
<l n="170">κηρύκων δʼ Ὀδίος τε καὶ Εὐρυβάτης ἅμʼ ἑπέσθων.</l>
<l>φέρτε δὲ χερσὶν ὕδωρ, εὐφημῆσαί τε κέλεσθε,</l>
<l>ὄφρα Διὶ Κρονίδῃ ἀρησόμεθʼ, αἴ κʼ ἐλεήσῃ.</l>
</q>
<l>
<milestone ed="P" unit="para"/>ὣς φάτο, τοῖσι δὲ πᾶσιν ἑαδότα μῦθον ἔειπεν.</l>
<l>αὐτίκα κήρυκες μὲν ὕδωρ ἐπὶ χεῖρας ἔχευαν,</l>
<l n="175">κοῦροι δὲ κρητῆρας ἐπεστέψαντο ποτοῖο,</l>
<l>νώμησαν δʼ ἄρα πᾶσιν ἐπαρξάμενοι δεπάεσσιν.</l>
<l>αὐτὰρ ἐπεὶ σπεῖσάν τʼ ἔπιόν θʼ ὅσον ἤθελε θυμός,</l>
<l>ὁρμῶντʼ ἐκ κλισίης Ἀγαμέμνονος Ἀτρεΐδαο.</l>
<l>τοῖσι δὲ πόλλʼ ἐπέτελλε Γερήνιος ἱππότα Νέστωρ</l>
<l n="180">δενδίλλων ἐς ἕκαστον, Ὀδυσσῆϊ δὲ μάλιστα,</l>
<l>πειρᾶν ὡς πεπίθοιεν ἀμύμονα Πηλεΐωνα.</l>
<l>
<milestone ed="P" unit="para"/>τὼ δὲ βάτην παρὰ θῖνα πολυφλοίσβοιο θαλάσσης</l>
<l>πολλὰ μάλʼ εὐχομένω γαιηόχῳ ἐννοσιγαίῳ</l>
<l>ῥηϊδίως πεπιθεῖν μεγάλας φρένας Αἰακίδαο.</l>
<l n="185">Μυρμιδόνων δʼ ἐπί τε κλισίας καὶ νῆας ἱκέσθην,</l>
<l>τὸν δʼ εὗρον φρένα τερπόμενον φόρμιγγι λιγείῃ</l>
<l>καλῇ δαιδαλέῃ, ἐπὶ δʼ ἀργύρεον ζυγὸν ἦεν,</l>
<l>τὴν ἄρετʼ ἐξ ἐνάρων πόλιν Ἠετίωνος ὀλέσσας·</l>
<l>τῇ ὅ γε θυμὸν ἔτερπεν, ἄειδε δʼ ἄρα κλέα ἀνδρῶν.</l>
<l n="190">Πάτροκλος δέ οἱ οἶος ἐναντίος ἧστο σιωπῇ,</l>
<l>δέγμενος Αἰακίδην ὁπότε λήξειεν ἀείδων,</l>
<l>τὼ δὲ βάτην προτέρω, ἡγεῖτο δὲ δῖος Ὀδυσσεύς,</l>
<l>στὰν δὲ πρόσθʼ αὐτοῖο· ταφὼν δʼ ἀνόρουσεν Ἀχιλλεὺς</l>
<l>αὐτῇ σὺν φόρμιγγι λιπὼν ἕδος ἔνθα θάασσεν.</l>
<l n="195">ὣς δʼ αὔτως Πάτροκλος, ἐπεὶ ἴδε φῶτας, ἀνέστη.</l>
<l>τὼ καὶ δεικνύμενος προσέφη πόδας ὠκὺς Ἀχιλλεύς·</l>
<q direct="unspecified">
<l>χαίρετον· ἦ φίλοι ἄνδρες ἱκάνετον ἦ τι μάλα χρεώ,</l>
<l>οἵ μοι σκυζομένῳ περ Ἀχαιῶν φίλτατοί ἐστον.</l>
</q>
<l>
<milestone ed="P" unit="para"/>ὣς ἄρα φωνήσας προτέρω ἄγε δῖος Ἀχιλλεύς,</l>
<l n="200">εἷσεν δʼ ἐν κλισμοῖσι τάπησί τε πορφυρέοισιν.</l>
<l>αἶψα δὲ Πάτροκλον προσεφώνεεν ἐγγὺς ἐόντα·</l>
<q direct="unspecified">
<l>μείζονα δὴ κρητῆρα Μενοιτίου υἱὲ καθίστα,</l>
<l>ζωρότερον δὲ κέραιε, δέπας δʼ ἔντυνον ἑκάστῳ·</l>
<l>οἳ γὰρ φίλτατοι ἄνδρες ἐμῷ ὑπέασι μελάθρῳ.</l>
<milestone ed="p" n="205" unit="card"/>
</q>
<l n="205">
<milestone ed="P" unit="para"/>ὣς φάτο, Πάτροκλος δὲ φίλῳ ἐπεπείθεθʼ ἑταίρῳ.</l>
<l>αὐτὰρ ὅ γε κρεῖον μέγα κάββαλεν ἐν πυρὸς αὐγῇ,</l>
<l>ἐν δʼ ἄρα νῶτον ἔθηκʼ ὄϊος καὶ πίονος αἰγός,</l>
<l>ἐν δὲ συὸς σιάλοιο ῥάχιν τεθαλυῖαν ἀλοιφῇ.</l>
<l>τῷ δʼ ἔχεν Αὐτομέδων, τάμνεν δʼ ἄρα δῖος Ἀχιλλεύς.</l>
<l n="210">καὶ τὰ μὲν εὖ μίστυλλε καὶ ἀμφʼ ὀβελοῖσιν ἔπειρε,</l>
<l>πῦρ δὲ Μενοιτιάδης δαῖεν μέγα ἰσόθεος φώς.</l>
<l>αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη,</l>
<l>ἀνθρακιὴν στορέσας ὀβελοὺς ἐφύπερθε τάνυσσε,</l>
<l>πάσσε δʼ ἁλὸς θείοιο κρατευτάων ἐπαείρας.</l>
<l n="215">αὐτὰρ ἐπεί ῥʼ ὤπτησε καὶ εἰν ἐλεοῖσιν ἔχευε,</l>
<l>Πάτροκλος μὲν σῖτον ἑλὼν ἐπένειμε τραπέζῃ</l>
<l>καλοῖς ἐν κανέοισιν, ἀτὰρ κρέα νεῖμεν Ἀχιλλεύς.</l>
<l>αὐτὸς δʼ ἀντίον ἷζεν Ὀδυσσῆος θείοιο</l>
<l>τοίχου τοῦ ἑτέροιο, θεοῖσι δὲ θῦσαι ἀνώγει</l>
<l n="220">Πάτροκλον ὃν ἑταῖρον· ὃ δʼ ἐν πυρὶ βάλλε θυηλάς.</l>
<l>οἳ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>νεῦσʼ Αἴας Φοίνικι· νόησε δὲ δῖος Ὀδυσσεύς,</l>
<l>πλησάμενος δʼ οἴνοιο δέπας δείδεκτʼ Ἀχιλῆα·</l>
<l n="225">χαῖρʼ Ἀχιλεῦ· δαιτὸς μὲν ἐΐσης οὐκ ἐπιδευεῖς</l>
<l>ἠμὲν ἐνὶ κλισίῃ Ἀγαμέμνονος Ἀτρεΐδαο</l>
<l>ἠδὲ καὶ ἐνθάδε νῦν, πάρα γὰρ μενοεικέα πολλὰ</l>
<l>δαίνυσθʼ· ἀλλʼ οὐ δαιτὸς ἐπηράτου ἔργα μέμηλεν,</l>
<l>ἀλλὰ λίην μέγα πῆμα διοτρεφὲς εἰσορόωντες</l>
<l n="230">δείδιμεν· ἐν δοιῇ δὲ σαωσέμεν ἢ ἀπολέσθαι</l>
<l>νῆας ἐϋσσέλμους, εἰ μὴ σύ γε δύσεαι ἀλκήν.</l>
<l>ἐγγὺς γὰρ νηῶν καὶ τείχεος αὖλιν ἔθεντο</l>
<l>Τρῶες ὑπέρθυμοι τηλεκλειτοί τʼ ἐπίκουροι</l>
<l>κηάμενοι πυρὰ πολλὰ κατὰ στρατόν, οὐδʼ ἔτι φασὶ</l>
<l n="235">σχήσεσθʼ, ἀλλʼ ἐν νηυσὶ μελαίνῃσιν πεσέεσθαι.</l>
<l>Ζεὺς δέ σφι Κρονίδης ἐνδέξια σήματα φαίνων</l>
<l>ἀστράπτει· Ἕκτωρ δὲ μέγα σθένεϊ βλεμεαίνων</l>
<l>μαίνεται ἐκπάγλως πίσυνος Διί, οὐδέ τι τίει</l>
<l>ἀνέρας οὐδὲ θεούς· κρατερὴ δέ ἑ λύσσα δέδυκεν.</l>
<l n="240">ἀρᾶται δὲ τάχιστα φανήμεναι Ἠῶ δῖαν·</l>
<l>στεῦται γὰρ νηῶν ἀποκόψειν ἄκρα κόρυμβα</l>
<l>αὐτάς τʼ ἐμπρήσειν μαλεροῦ πυρός, αὐτὰρ Ἀχαιοὺς</l>
<l>δῃώσειν παρὰ τῇσιν ὀρινομένους ὑπὸ καπνοῦ.</l>
<milestone ed="p" n="244" unit="card"/>
<l>ταῦτʼ αἰνῶς δείδοικα κατὰ φρένα, μή οἱ ἀπειλὰς</l>
<l n="245">ἐκτελέσωσι θεοί, ἡμῖν δὲ δὴ αἴσιμον εἴη</l>
<l>φθίσθαι ἐνὶ Τροίῃ ἑκὰς Ἄργεος ἱπποβότοιο.</l>
<l>ἀλλʼ ἄνα εἰ μέμονάς γε καὶ ὀψέ περ υἷας Ἀχαιῶν</l>
<l>τειρομένους ἐρύεσθαι ὑπὸ Τρώων ὀρυμαγδοῦ.</l>
<l>αὐτῷ τοι μετόπισθʼ ἄχος ἔσσεται, οὐδέ τι μῆχος</l>
<l n="250">ῥεχθέντος κακοῦ ἔστʼ ἄκος εὑρεῖν· ἀλλὰ πολὺ πρὶν</l>
<l>φράζευ ὅπως Δαναοῖσιν ἀλεξήσεις κακὸν ἦμαρ.</l>
<l>ὦ πέπον ἦ μὲν σοί γε πατὴρ ἐπετέλλετο Πηλεὺς</l>
<l>ἤματι τῷ ὅτε σʼ ἐκ Φθίης Ἀγαμέμνονι πέμπε·</l>
<l>τέκνον ἐμὸν κάρτος μὲν Ἀθηναίη τε καὶ Ἥρη</l>
<l n="255">δώσουσʼ αἴ κʼ ἐθέλωσι, σὺ δὲ μεγαλήτορα θυμὸν</l>
<l>ἴσχειν ἐν στήθεσσι· φιλοφροσύνη γὰρ ἀμείνων·</l>
<l>ληγέμεναι δʼ ἔριδος κακομηχάνου, ὄφρά σε μᾶλλον</l>
<l>τίωσʼ Ἀργείων ἠμὲν νέοι ἠδὲ γέροντες.</l>
<l>ὣς ἐπέτελλʼ ὃ γέρων, σὺ δὲ λήθεαι· ἀλλʼ ἔτι καὶ νῦν</l>
<l n="260">παύεʼ, ἔα δὲ χόλον θυμαλγέα· σοὶ δʼ Ἀγαμέμνων</l>
<l>ἄξια δῶρα δίδωσι μεταλήξαντι χόλοιο.</l>
<l>εἰ δὲ σὺ μέν μευ ἄκουσον, ἐγὼ δέ κέ τοι καταλέξω</l>
<l>ὅσσά τοι ἐν κλισίῃσιν ὑπέσχετο δῶρʼ Ἀγαμέμνων·</l>
<l>ἕπτʼ ἀπύρους τρίποδας, δέκα δὲ χρυσοῖο τάλαντα,</l>
<l n="265">αἴθωνας δὲ λέβητας ἐείκοσι, δώδεκα δʼ ἵππους</l>
<l>πηγοὺς ἀθλοφόρους, οἳ ἀέθλια ποσσὶν ἄροντο.</l>
<l>οὔ κεν ἀλήϊος εἴη ἀνὴρ ᾧ τόσσα γένοιτο</l>
<l>οὐδέ κεν ἀκτήμων ἐριτίμοιο χρυσοῖο,</l>
<l>ὅσσʼ Ἀγαμέμνονος ἵπποι ἀέθλια ποσσὶν ἄροντο.</l>
<l n="270">δώσει δʼ ἑπτὰ γυναῖκας ἀμύμονα ἔργα ἰδυίας</l>
<l>Λεσβίδας, ἃς ὅτε Λέσβον ἐϋκτιμένην ἕλες αὐτὸς</l>
<l>ἐξέλεθʼ, αἳ τότε κάλλει ἐνίκων φῦλα γυναικῶν.</l>
<l>τὰς μέν τοι δώσει, μετὰ δʼ ἔσσεται ἣν τότʼ ἀπηύρα</l>
<l>κούρη Βρισῆος· ἐπὶ δὲ μέγαν ὅρκον ὀμεῖται</l>
<l n="275">μή ποτε τῆς εὐνῆς ἐπιβήμεναι ἠδὲ μιγῆναι</l>
<l>ἣ θέμις ἐστὶν ἄναξ ἤτʼ ἀνδρῶν ἤτε γυναικῶν.</l>
<l>ταῦτα μὲν αὐτίκα πάντα παρέσσεται· εἰ δέ κεν αὖτε</l>
<l>ἄστυ μέγα Πριάμοιο θεοὶ δώωσʼ ἀλαπάξαι,</l>
<l>νῆα ἅλις χρυσοῦ καὶ χαλκοῦ νηήσασθαι</l>
<l n="280">εἰσελθών, ὅτε κεν δατεώμεθα ληΐδʼ Ἀχαιοί,</l>
<l>Τρωϊάδας δὲ γυναῖκας ἐείκοσιν αὐτὸς ἑλέσθαι,</l>
<l>αἵ κε μετʼ Ἀργείην Ἑλένην κάλλισται ἔωσιν.</l>
<l>εἰ δέ κεν Ἄργος ἱκοίμεθʼ Ἀχαιϊκὸν οὖθαρ ἀρούρης</l>
<l>γαμβρός κέν οἱ ἔοις· τίσει δέ σε ἶσον Ὀρέστῃ,</l>
<l n="285">ὅς οἱ τηλύγετος τρέφεται θαλίῃ ἔνι πολλῇ.</l>
<milestone ed="p" n="286" unit="card"/>
<l>τρεῖς δέ οἵ εἰσι θύγατρες ἐνὶ μεγάρῳ εὐπήκτῳ</l>
<l>Χρυσόθεμις καὶ Λαοδίκη καὶ Ἰφιάνασσα,</l>
<l>τάων ἥν κʼ ἐθέλῃσθα φίλην ἀνάεδνον ἄγεσθαι</l>
<l>πρὸς οἶκον Πηλῆος· ὃ δʼ αὖτʼ ἐπὶ μείλια δώσει</l>
<l n="290">πολλὰ μάλʼ, ὅσσʼ οὔ πώ τις ἑῇ ἐπέδωκε θυγατρί·</l>
<l>ἑπτὰ δέ τοι δώσει εὖ ναιόμενα πτολίεθρα</l>
<l>Καρδαμύλην Ἐνόπην τε καὶ Ἱρὴν ποιήεσσαν</l>
<l>Φηράς τε ζαθέας ἠδʼ Ἄνθειαν βαθύλειμον</l>
<l>καλήν τʼ Αἴπειαν καὶ Πήδασον ἀμπελόεσσαν.</l>
<l n="295">πᾶσαι δʼ ἐγγὺς ἁλός, νέαται Πύλου ἠμαθόεντος·</l>
<l>ἐν δʼ ἄνδρες ναίουσι πολύρρηνες πολυβοῦται,</l>
<l>οἵ κέ σε δωτίνῃσι θεὸν ὣς τιμήσουσι</l>
<l>καί τοι ὑπὸ σκήπτρῳ λιπαρὰς τελέουσι θέμιστας.</l>
<l>ταῦτά κέ τοι τελέσειε μεταλήξαντι χόλοιο.</l>
<l n="300">εἰ δέ τοι Ἀτρεΐδης μὲν ἀπήχθετο κηρόθι μᾶλλον</l>
<l>αὐτὸς καὶ τοῦ δῶρα, σὺ δʼ ἄλλους περ Παναχαιοὺς</l>
<l>τειρομένους ἐλέαιρε κατὰ στρατόν, οἵ σε θεὸν ὣς</l>
<l>τίσουσʼ· ἦ γάρ κέ σφι μάλα μέγα κῦδος ἄροιο·</l>
<l>νῦν γάρ χʼ Ἕκτορʼ ἕλοις, ἐπεὶ ἂν μάλα τοι σχεδὸν ἔλθοι</l>
<l n="305">λύσσαν ἔχων ὀλοήν, ἐπεὶ οὔ τινά φησιν ὁμοῖον</l>
<l>οἷ ἔμεναι Δαναῶν οὓς ἐνθάδε νῆες ἔνεικαν.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>διογενὲς Λαερτιάδη πολυμήχανʼ Ὀδυσσεῦ</l>
<l>χρὴ μὲν δὴ τὸν μῦθον ἀπηλεγέως ἀποειπεῖν,</l>
<l n="310">ᾗ περ δὴ φρονέω τε καὶ ὡς τετελεσμένον ἔσται,</l>
<l>ὡς μή μοι τρύζητε παρήμενοι ἄλλοθεν ἄλλος.</l>
<l>ἐχθρὸς γάρ μοι κεῖνος ὁμῶς Ἀΐδαο πύλῃσιν</l>
<l>ὅς χʼ ἕτερον μὲν κεύθῃ ἐνὶ φρεσίν, ἄλλο δὲ εἴπῃ.</l>
<l>αὐτὰρ ἐγὼν ἐρέω ὥς μοι δοκεῖ εἶναι ἄριστα·</l>
<l n="315">οὔτʼ ἔμεγʼ Ἀτρεΐδην Ἀγαμέμνονα πεισέμεν οἴω</l>
<l>οὔτʼ ἄλλους Δαναούς, ἐπεὶ οὐκ ἄρα τις χάρις ἦεν</l>
<l>μάρνασθαι δηΐοισιν ἐπʼ ἀνδράσι νωλεμὲς αἰεί.</l>
<l>ἴση μοῖρα μένοντι καὶ εἰ μάλα τις πολεμίζοι·</l>
<l>ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός·</l>
<l n="320">κάτθανʼ ὁμῶς ὅ τʼ ἀεργὸς ἀνὴρ ὅ τε πολλὰ ἐοργώς.</l>
<l>οὐδέ τί μοι περίκειται, ἐπεὶ πάθον ἄλγεα θυμῷ</l>
<l>αἰεὶ ἐμὴν ψυχὴν παραβαλλόμενος πολεμίζειν.</l>
<l>ὡς δʼ ὄρνις ἀπτῆσι νεοσσοῖσι προφέρῃσι</l>
<l>μάστακʼ ἐπεί κε λάβῃσι, κακῶς δʼ ἄρα οἱ πέλει αὐτῇ,</l>
<l n="325">ὣς καὶ ἐγὼ πολλὰς μὲν ἀΰπνους νύκτας ἴαυον,</l>
<l>ἤματα δʼ αἱματόεντα διέπρησσον πολεμίζων</l>
<l>ἀνδράσι μαρνάμενος ὀάρων ἕνεκα σφετεράων.</l>
<milestone ed="p" n="328" unit="card"/>
<l>δώδεκα δὴ σὺν νηυσὶ πόλεις ἀλάπαξʼ ἀνθρώπων,</l>
<l>πεζὸς δʼ ἕνδεκά φημι κατὰ Τροίην ἐρίβωλον·</l>
<l n="330">τάων ἐκ πασέων κειμήλια πολλὰ καὶ ἐσθλὰ</l>
<l>ἐξελόμην, καὶ πάντα φέρων Ἀγαμέμνονι δόσκον</l>
<l>Ἀτρεΐδῃ· ὃ δʼ ὄπισθε μένων παρὰ νηυσὶ θοῇσι</l>
<l>δεξάμενος διὰ παῦρα δασάσκετο, πολλὰ δʼ ἔχεσκεν.</l>
<l>ἄλλα δʼ ἀριστήεσσι δίδου γέρα καὶ βασιλεῦσι·</l>
<l n="335">τοῖσι μὲν ἔμπεδα κεῖται, ἐμεῦ δʼ ἀπὸ μούνου Ἀχαιῶν</l>
<l>εἵλετʼ, ἔχει δʼ ἄλοχον θυμαρέα· τῇ παριαύων</l>
<l>τερπέσθω. τί δὲ δεῖ πολεμιζέμεναι Τρώεσσιν</l>
<l>Ἀργείους; τί δὲ λαὸν ἀνήγαγεν ἐνθάδʼ ἀγείρας</l>
<l>Ἀτρεΐδης; ἦ οὐχ Ἑλένης ἕνεκʼ ἠϋκόμοιο;</l>
<l n="340">ἦ μοῦνοι φιλέουσʼ ἀλόχους μερόπων ἀνθρώπων</l>
<l>Ἀτρεΐδαι; ἐπεὶ ὅς τις ἀνὴρ ἀγαθὸς καὶ ἐχέφρων</l>
<l>τὴν αὐτοῦ φιλέει καὶ κήδεται, ὡς καὶ ἐγὼ τὴν</l>
<l>ἐκ θυμοῦ φίλεον δουρικτητήν περ ἐοῦσαν.</l>
<l>νῦν δʼ ἐπεὶ ἐκ χειρῶν γέρας εἵλετο καί μʼ ἀπάτησε</l>
<l n="345">μή μευ πειράτω εὖ εἰδότος· οὐδέ με πείσει.</l>
<l>ἀλλʼ Ὀδυσεῦ σὺν σοί τε καὶ ἄλλοισιν βασιλεῦσι</l>
<l>φραζέσθω νήεσσιν ἀλεξέμεναι δήϊον πῦρ.</l>
<l>ἦ μὲν δὴ μάλα πολλὰ πονήσατο νόσφιν ἐμεῖο,</l>
<l>καὶ δὴ τεῖχος ἔδειμε, καὶ ἤλασε τάφρον ἐπʼ αὐτῷ</l>
<l n="350">εὐρεῖαν μεγάλην, ἐν δὲ σκόλοπας κατέπηξεν·</l>
<l>ἀλλʼ οὐδʼ ὧς δύναται σθένος Ἕκτορος ἀνδροφόνοιο</l>
<l>ἴσχειν· ὄφρα δʼ ἐγὼ μετʼ Ἀχαιοῖσιν πολέμιζον</l>
<l>οὐκ ἐθέλεσκε μάχην ἀπὸ τείχεος ὀρνύμεν Ἕκτωρ,</l>
<l>ἀλλʼ ὅσον ἐς Σκαιάς τε πύλας καὶ φηγὸν ἵκανεν·</l>
<l n="355">ἔνθά ποτʼ οἶον ἔμιμνε, μόγις δέ μευ ἔκφυγεν ὁρμήν.</l>
<l>νῦν δʼ ἐπεὶ οὐκ ἐθέλω πολεμιζέμεν Ἕκτορι δίῳ</l>
<l>αὔριον ἱρὰ Διὶ ῥέξας καὶ πᾶσι θεοῖσι</l>
<l>νηήσας εὖ νῆας, ἐπὴν ἅλα δὲ προερύσσω,</l>
<l>ὄψεαι, αἴ κʼ ἐθέλῃσθα καὶ αἴ κέν τοι τὰ μεμήλῃ,</l>
<l n="360">ἦρι μάλʼ Ἑλλήσποντον ἐπʼ ἰχθυόεντα πλεούσας</l>
<l>νῆας ἐμάς, ἐν δʼ ἄνδρας ἐρεσσέμεναι μεμαῶτας·</l>
<l>εἰ δέ κεν εὐπλοίην δώῃ κλυτὸς ἐννοσίγαιος</l>
<l>ἤματί κε τριτάτῳ Φθίην ἐρίβωλον ἱκοίμην.</l>
<l>ἔστι δέ μοι μάλα πολλά, τὰ κάλλιπον ἐνθάδε ἔρρων·</l>
<l n="365">ἄλλον δʼ ἐνθένδε χρυσὸν καὶ χαλκὸν ἐρυθρὸν</l>
<l>ἠδὲ γυναῖκας ἐϋζώνους πολιόν τε σίδηρον</l>
<l>ἄξομαι, ἅσσʼ ἔλαχόν γε· γέρας δέ μοι, ὅς περ ἔδωκεν,</l>
<l>αὖτις ἐφυβρίζων ἕλετο κρείων Ἀγαμέμνων</l>
<l>Ἀτρεΐδης· τῷ πάντʼ ἀγορευέμεν ὡς ἐπιτέλλω</l>
<l n="370">ἀμφαδόν, ὄφρα καὶ ἄλλοι ἐπισκύζωνται Ἀχαιοὶ</l>
<l>εἴ τινά που Δαναῶν ἔτι ἔλπεται ἐξαπατήσειν</l>
<l>αἰὲν ἀναιδείην ἐπιειμένος· οὐδʼ ἂν ἔμοιγε</l>
<l>τετλαίη κύνεός περ ἐὼν εἰς ὦπα ἰδέσθαι·</l>
<milestone ed="p" n="374" unit="card"/>
<l>οὐδέ τί οἱ βουλὰς συμφράσσομαι, οὐδὲ μὲν ἔργον·</l>
<l n="375">ἐκ γὰρ δή μʼ ἀπάτησε καὶ ἤλιτεν· οὐδʼ ἂν ἔτʼ αὖτις</l>
<l>ἐξαπάφοιτʼ ἐπέεσσιν· ἅλις δέ οἱ· ἀλλὰ ἕκηλος</l>
<l>ἐρρέτω· ἐκ γάρ εὑ φρένας εἵλετο μητίετα Ζεύς.</l>
<l>ἐχθρὰ δέ μοι τοῦ δῶρα, τίω δέ μιν ἐν καρὸς αἴσῃ.</l>
<l>οὐδʼ εἴ μοι δεκάκις τε καὶ εἰκοσάκις τόσα δοίη</l>
<l n="380">ὅσσά τέ οἱ νῦν ἔστι, καὶ εἴ ποθεν ἄλλα γένοιτο,</l>
<l>οὐδʼ ὅσʼ ἐς Ὀρχομενὸν ποτινίσεται, οὐδʼ ὅσα Θήβας</l>
<l>Αἰγυπτίας, ὅθι πλεῖστα δόμοις ἐν κτήματα κεῖται,</l>
<l>αἵ θʼ ἑκατόμπυλοί εἰσι, διηκόσιοι δʼ ἀνʼ ἑκάστας</l>
<l>ἀνέρες ἐξοιχνεῦσι σὺν ἵπποισιν καὶ ὄχεσφιν·</l>
<l n="385">οὐδʼ εἴ μοι τόσα δοίη ὅσα ψάμαθός τε κόνις τε,</l>
<l>οὐδέ κεν ὧς ἔτι θυμὸν ἐμὸν πείσειʼ Ἀγαμέμνων</l>
<l>πρίν γʼ ἀπὸ πᾶσαν ἐμοὶ δόμεναι θυμαλγέα λώβην.</l>
<l>κούρην δʼ οὐ γαμέω Ἀγαμέμνονος Ἀτρεΐδαο,</l>
<l>οὐδʼ εἰ χρυσείῃ Ἀφροδίτῃ κάλλος ἐρίζοι,</l>
<l n="390">ἔργα δʼ Ἀθηναίῃ γλαυκώπιδι ἰσοφαρίζοι·</l>
<l>οὐδέ μιν ὧς γαμέω· ὃ δʼ Ἀχαιῶν ἄλλον ἑλέσθω,</l>
<l>ὅς τις οἷ τʼ ἐπέοικε καὶ ὃς βασιλεύτερός ἐστιν.</l>
<l>ἢν γὰρ δή με σαῶσι θεοὶ καὶ οἴκαδʼ ἵκωμαι,</l>
<l>Πηλεύς θήν μοι ἔπειτα γυναῖκά γε μάσσεται αὐτός.</l>
<l n="395">πολλαὶ Ἀχαιΐδες εἰσὶν ἀνʼ Ἑλλάδα τε Φθίην τε</l>
<l>κοῦραι ἀριστήων, οἵ τε πτολίεθρα ῥύονται,</l>
<l>τάων ἥν κʼ ἐθέλωμι φίλην ποιήσομʼ ἄκοιτιν.</l>
<l>ἔνθα δέ μοι μάλα πολλὸν ἐπέσσυτο θυμὸς ἀγήνωρ</l>
<l>γήμαντα μνηστὴν ἄλοχον ἐϊκυῖαν ἄκοιτιν</l>
<l n="400">κτήμασι τέρπεσθαι τὰ γέρων ἐκτήσατο Πηλεύς·</l>
<l>οὐ γὰρ ἐμοὶ ψυχῆς ἀντάξιον οὐδʼ ὅσα φασὶν</l>
<l>Ἴλιον ἐκτῆσθαι εὖ ναιόμενον πτολίεθρον</l>
<l>τὸ πρὶν ἐπʼ εἰρήνης, πρὶν ἐλθεῖν υἷας Ἀχαιῶν,</l>
<l>οὐδʼ ὅσα λάϊνος οὐδὸς ἀφήτορος ἐντὸς ἐέργει</l>
<l n="405">Φοίβου Ἀπόλλωνος Πυθοῖ ἔνι πετρηέσσῃ.</l>
<l>ληϊστοὶ μὲν γάρ τε βόες καὶ ἴφια μῆλα,</l>
<l>κτητοὶ δὲ τρίποδές τε καὶ ἵππων ξανθὰ κάρηνα,</l>
<l>ἀνδρὸς δὲ ψυχὴ πάλιν ἐλθεῖν οὔτε λεϊστὴ</l>
<l>οὔθʼ ἑλετή, ἐπεὶ ἄρ κεν ἀμείψεται ἕρκος ὀδόντων.</l>
<l n="410">μήτηρ γάρ τέ μέ φησι θεὰ Θέτις ἀργυρόπεζα</l>
<l>διχθαδίας κῆρας φερέμεν θανάτοιο τέλος δέ.</l>
<l>εἰ μέν κʼ αὖθι μένων Τρώων πόλιν ἀμφιμάχωμαι,</l>
<l>ὤλετο μέν μοι νόστος, ἀτὰρ κλέος ἄφθιτον ἔσται·</l>
<l>εἰ δέ κεν οἴκαδʼ ἵκωμι φίλην ἐς πατρίδα γαῖαν,</l>
<l n="415">ὤλετό μοι κλέος ἐσθλόν, ἐπὶ δηρὸν δέ μοι αἰὼν</l>
<l>ἔσσεται, οὐδέ κέ μʼ ὦκα τέλος θανάτοιο κιχείη.</l>
<milestone ed="p" n="417" unit="card"/>
<l>καὶ δʼ ἂν τοῖς ἄλλοισιν ἐγὼ παραμυθησαίμην</l>
<l>οἴκαδʼ ἀποπλείειν, ἐπεὶ οὐκέτι δήετε τέκμωρ</l>
<l>Ἰλίου αἰπεινῆς· μάλα γάρ ἑθεν εὐρύοπα Ζεὺς</l>
<l n="420">χεῖρα ἑὴν ὑπερέσχε, τεθαρσήκασι δὲ λαοί.</l>
<l>ἀλλʼ ὑμεῖς μὲν ἰόντες ἀριστήεσσιν Ἀχαιῶν</l>
<l>ἀγγελίην ἀπόφασθε· τὸ γὰρ γέρας ἐστὶ γερόντων·</l>
<l>ὄφρʼ ἄλλην φράζωνται ἐνὶ φρεσὶ μῆτιν ἀμείνω,</l>
<l>ἥ κέ σφιν νῆάς τε σαῷ καὶ λαὸν Ἀχαιῶν</l>
<l n="425">νηυσὶν ἔπι γλαφυρῇς, ἐπεὶ οὔ σφισιν ἥδέ γʼ ἑτοίμη</l>
<l>ἣν νῦν ἐφράσσαντο ἐμεῦ ἀπομηνίσαντος·</l>
<l>Φοῖνιξ δʼ αὖθι παρʼ ἄμμι μένων κατακοιμηθήτω,</l>
<l>ὄφρά μοι ἐν νήεσσι φίλην ἐς πατρίδʼ ἕπηται</l>
<l>αὔριον ἢν ἐθέλῃσιν· ἀνάγκῃ δʼ οὔ τί μιν ἄξω.</l>
</q>
<l n="430">
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ</l>
<l>μῦθον ἀγασσάμενοι· μάλα γὰρ κρατερῶς ἀπέειπεν·</l>
<l>ὀψὲ δὲ δὴ μετέειπε γέρων ἱππηλάτα Φοῖνιξ</l>
<l>δάκρυʼ ἀναπρήσας· περὶ γὰρ δίε νηυσὶν Ἀχαιῶν·</l>
<q direct="unspecified">
<l>εἰ μὲν δὴ νόστόν γε μετὰ φρεσὶ φαίδιμʼ Ἀχιλλεῦ</l>
<l n="435">βάλλεαι, οὐδέ τι πάμπαν ἀμύνειν νηυσὶ θοῇσι</l>
<l>πῦρ ἐθέλεις ἀΐδηλον, ἐπεὶ χόλος ἔμπεσε θυμῷ,</l>
<l>πῶς ἂν ἔπειτʼ ἀπὸ σεῖο φίλον τέκος αὖθι λιποίμην</l>
<l>οἶος; σοὶ δέ μʼ ἔπεμπε γέρων ἱππηλάτα Πηλεὺς</l>
<l>ἤματι τῷ ὅτε σʼ ἐκ Φθίης Ἀγαμέμνονι πέμπε</l>
<l n="440">νήπιον οὔ πω εἰδόθʼ ὁμοιΐου πολέμοιο</l>
<l>οὐδʼ ἀγορέων, ἵνα τʼ ἄνδρες ἀριπρεπέες τελέθουσι.</l>
<l>τοὔνεκά με προέηκε διδασκέμεναι τάδε πάντα,</l>
<l>μύθων τε ῥητῆρʼ ἔμεναι πρηκτῆρά τε ἔργων.</l>
<l>ὡς ἂν ἔπειτʼ ἀπὸ σεῖο φίλον τέκος οὐκ ἐθέλοιμι</l>
<l n="445">λείπεσθʼ, οὐδʼ εἴ κέν μοι ὑποσταίη θεὸς αὐτὸς</l>
<l>γῆρας ἀποξύσας θήσειν νέον ἡβώοντα,</l>
<l>οἷον ὅτε πρῶτον λίπον Ἑλλάδα καλλιγύναικα</l>
<l>φεύγων νείκεα πατρὸς Ἀμύντορος Ὀρμενίδαο,</l>
<l>ὅς μοι παλλακίδος περιχώσατο καλλικόμοιο,</l>
<l n="450">τὴν αὐτὸς φιλέεσκεν, ἀτιμάζεσκε δʼ ἄκοιτιν</l>
<l>μητέρʼ ἐμήν· ἣ δʼ αἰὲν ἐμὲ λισσέσκετο γούνων</l>
<l>παλλακίδι προμιγῆναι, ἵνʼ ἐχθήρειε γέροντα.</l>
<milestone ed="p" n="453" unit="card"/>
<l>τῇ πιθόμην καὶ ἔρεξα· πατὴρ δʼ ἐμὸς αὐτίκʼ ὀϊσθεὶς</l>
<l>πολλὰ κατηρᾶτο, στυγερὰς δʼ ἐπεκέκλετʼ Ἐρινῦς,</l>
<l n="455">μή ποτε γούνασιν οἷσιν ἐφέσσεσθαι φίλον υἱὸν</l>
<l>ἐξ ἐμέθεν γεγαῶτα· θεοὶ δʼ ἐτέλειον ἐπαρὰς</l>
<l>Ζεύς τε καταχθόνιος καὶ ἐπαινὴ Περσεφόνεια.</l>
<l n="462">ἔνθʼ ἐμοὶ οὐκέτι πάμπαν ἐρητύετʼ ἐν φρεσὶ θυμὸς</l>
<l>πατρὸς χωομένοιο κατὰ μέγαρα στρωφᾶσθαι.</l>
<l>ἦ μὲν πολλὰ ἔται καὶ ἀνεψιοὶ ἀμφὶς ἐόντες</l>
<l n="465">αὐτοῦ λισσόμενοι κατερήτυον ἐν μεγάροισι,</l>
<l>πολλὰ δὲ ἴφια μῆλα καὶ εἰλίποδας ἕλικας βοῦς</l>
<l>ἔσφαζον, πολλοὶ δὲ σύες θαλέθοντες ἀλοιφῇ</l>
<l>εὑόμενοι τανύοντο διὰ φλογὸς Ἡφαίστοιο,</l>
<l>πολλὸν δʼ ἐκ κεράμων μέθυ πίνετο τοῖο γέροντος.</l>
<l n="470">εἰνάνυχες δέ μοι ἀμφʼ αὐτῷ παρὰ νύκτας ἴαυον·</l>
<l>οἳ μὲν ἀμειβόμενοι φυλακὰς ἔχον, οὐδέ ποτʼ ἔσβη</l>
<l>πῦρ, ἕτερον μὲν ὑπʼ αἰθούσῃ εὐερκέος αὐλῆς,</l>
<l>ἄλλο δʼ ἐνὶ προδόμῳ, πρόσθεν θαλάμοιο θυράων.</l>
<l>ἀλλʼ ὅτε δὴ δεκάτη μοι ἐπήλυθε νὺξ ἐρεβεννή,</l>
<l n="475">καὶ τότʼ ἐγὼ θαλάμοιο θύρας πυκινῶς ἀραρυίας</l>
<l>ῥήξας ἐξῆλθον, καὶ ὑπέρθορον ἑρκίον αὐλῆς</l>
<l>ῥεῖα, λαθὼν φύλακάς τʼ ἄνδρας δμῳάς τε γυναῖκας.</l>
<l>φεῦγον ἔπειτʼ ἀπάνευθε διʼ Ἑλλάδος εὐρυχόροιο,</l>
<l>Φθίην δʼ ἐξικόμην ἐριβώλακα μητέρα μήλων</l>
<l n="480">ἐς Πηλῆα ἄναχθʼ· ὃ δέ με πρόφρων ὑπέδεκτο,</l>
<l>καί μʼ ἐφίλησʼ ὡς εἴ τε πατὴρ ὃν παῖδα φιλήσῃ</l>
<l>μοῦνον τηλύγετον πολλοῖσιν ἐπὶ κτεάτεσσι,</l>
<l>καί μʼ ἀφνειὸν ἔθηκε, πολὺν δέ μοι ὤπασε λαόν·</l>
<l>ναῖον δʼ ἐσχατιὴν Φθίης Δολόπεσσιν ἀνάσσων.</l>
<l n="485">καί σε τοσοῦτον ἔθηκα θεοῖς ἐπιείκελʼ Ἀχιλλεῦ,</l>
<l>ἐκ θυμοῦ φιλέων, ἐπεὶ οὐκ ἐθέλεσκες ἅμʼ ἄλλῳ</l>
<l>οὔτʼ ἐς δαῖτʼ ἰέναι οὔτʼ ἐν μεγάροισι πάσασθαι,</l>
<l>πρίν γʼ ὅτε δή σʼ ἐπʼ ἐμοῖσιν ἐγὼ γούνεσσι καθίσσας</l>
<l>ὄψου τʼ ἄσαιμι προταμὼν καὶ οἶνον ἐπισχών.</l>
<l n="490">πολλάκι μοι κατέδευσας ἐπὶ στήθεσσι χιτῶνα</l>
<l>οἴνου ἀποβλύζων ἐν νηπιέῃ ἀλεγεινῇ.</l>
<milestone ed="p" n="492" unit="card"/>
<l>ὣς ἐπὶ σοὶ μάλα πολλὰ πάθον καὶ πολλὰ μόγησα,</l>
<l>τὰ φρονέων ὅ μοι οὔ τι θεοὶ γόνον ἐξετέλειον</l>
<l>ἐξ ἐμεῦ· ἀλλὰ σὲ παῖδα θεοῖς ἐπιείκελʼ Ἀχιλλεῦ</l>
<l n="495">ποιεύμην, ἵνα μοί ποτʼ ἀεικέα λοιγὸν ἀμύνῃς.</l>
<l>ἀλλʼ Ἀχιλεῦ δάμασον θυμὸν μέγαν· οὐδέ τί σε χρὴ</l>
<l>νηλεὲς ἦτορ ἔχειν· στρεπτοὶ δέ τε καὶ θεοὶ αὐτοί,</l>
<l>τῶν περ καὶ μείζων ἀρετὴ τιμή τε βίη τε.</l>
<l>καὶ μὲν τοὺς θυέεσσι καὶ εὐχωλῇς ἀγανῇσι</l>
<l n="500">λοιβῇ τε κνίσῃ τε παρατρωπῶσʼ ἄνθρωποι</l>
<l>λισσόμενοι, ὅτε κέν τις ὑπερβήῃ καὶ ἁμάρτῃ.</l>
<l>καὶ γάρ τε λιταί εἰσι Διὸς κοῦραι μεγάλοιο</l>
<l>χωλαί τε ῥυσαί τε παραβλῶπές τʼ ὀφθαλμώ,</l>
<l>αἵ ῥά τε καὶ μετόπισθʼ ἄτης ἀλέγουσι κιοῦσαι.</l>
<l n="505">ἣ δʼ ἄτη σθεναρή τε καὶ ἀρτίπος, οὕνεκα πάσας</l>
<l>πολλὸν ὑπεκπροθέει, φθάνει δέ τε πᾶσαν ἐπʼ αἶαν</l>
<l>βλάπτουσʼ ἀνθρώπους· αἳ δʼ ἐξακέονται ὀπίσσω.</l>
<l>ὃς μέν τʼ αἰδέσεται κούρας Διὸς ἆσσον ἰούσας,</l>
<l>τὸν δὲ μέγʼ ὤνησαν καί τʼ ἔκλυον εὐχομένοιο·</l>
<l n="510">ὃς δέ κʼ ἀνήνηται καί τε στερεῶς ἀποείπῃ,</l>
<l>λίσσονται δʼ ἄρα ταί γε Δία Κρονίωνα κιοῦσαι</l>
<l>τῷ ἄτην ἅμʼ ἕπεσθαι, ἵνα βλαφθεὶς ἀποτίσῃ.</l>
<l>ἀλλʼ Ἀχιλεῦ πόρε καὶ σὺ Διὸς κούρῃσιν ἕπεσθαι</l>
<l>τιμήν, ἥ τʼ ἄλλων περ ἐπιγνάμπτει νόον ἐσθλῶν.</l>
<l n="515">εἰ μὲν γὰρ μὴ δῶρα φέροι τὰ δʼ ὄπισθʼ ὀνομάζοι</l>
<l>Ἀτρεΐδης, ἀλλʼ αἰὲν ἐπιζαφελῶς χαλεπαίνοι,</l>
<l>οὐκ ἂν ἔγωγέ σε μῆνιν ἀπορρίψαντα κελοίμην</l>
<l>Ἀργείοισιν ἀμυνέμεναι χατέουσί περ ἔμπης·</l>
<l>νῦν δʼ ἅμα τʼ αὐτίκα πολλὰ διδοῖ τὰ δʼ ὄπισθεν ὑπέστη,</l>
<l n="520">ἄνδρας δὲ λίσσεσθαι ἐπιπροέηκεν ἀρίστους</l>
<l>κρινάμενος κατὰ λαὸν Ἀχαιϊκόν, οἵ τε σοὶ αὐτῷ</l>
<l>φίλτατοι Ἀργείων· τῶν μὴ σύ γε μῦθον ἐλέγξῃς</l>
<l>μηδὲ πόδας· πρὶν δʼ οὔ τι νεμεσσητὸν κεχολῶσθαι.</l>
<l>οὕτω καὶ τῶν πρόσθεν ἐπευθόμεθα κλέα ἀνδρῶν</l>
<l n="525">ἡρώων, ὅτε κέν τινʼ ἐπιζάφελος χόλος ἵκοι·</l>
<l>δωρητοί τε πέλοντο παράρρητοί τʼ ἐπέεσσι.</l>
<l>μέμνημαι τόδε ἔργον ἐγὼ πάλαι οὔ τι νέον γε</l>
<l>ὡς ἦν· ἐν δʼ ὑμῖν ἐρέω πάντεσσι φίλοισι.</l>
<l>Κουρῆτές τʼ ἐμάχοντο καὶ Αἰτωλοὶ μενεχάρμαι</l>
<l n="530">ἀμφὶ πόλιν Καλυδῶνα καὶ ἀλλήλους ἐνάριζον,</l>
<l>Αἰτωλοὶ μὲν ἀμυνόμενοι Καλυδῶνος ἐραννῆς,</l>
<l>Κουρῆτες δὲ διαπραθέειν μεμαῶτες Ἄρηϊ.</l>
<l>καὶ γὰρ τοῖσι κακὸν χρυσόθρονος Ἄρτεμις ὦρσε</l>
<l>χωσαμένη ὅ οἱ οὔ τι θαλύσια γουνῷ ἀλωῆς</l>
<l n="535">Οἰνεὺς ῥέξʼ· ἄλλοι δὲ θεοὶ δαίνυνθʼ ἑκατόμβας,</l>
<l>οἴῃ δʼ οὐκ ἔρρεξε Διὸς κούρῃ μεγάλοιο.</l>
<l>ἢ λάθετʼ ἢ οὐκ ἐνόησεν· ἀάσατο δὲ μέγα θυμῷ.</l>
<milestone ed="p" n="538" unit="card"/>
<l>ἣ δὲ χολωσαμένη δῖον γένος ἰοχέαιρα</l>
<l>ὦρσεν ἔπι χλούνην σῦν ἄγριον ἀργιόδοντα,</l>
<l n="540">ὃς κακὰ πόλλʼ ἕρδεσκεν ἔθων Οἰνῆος ἀλωήν·</l>
<l>πολλὰ δʼ ὅ γε προθέλυμνα χαμαὶ βάλε δένδρεα μακρὰ</l>
<l>αὐτῇσιν ῥίζῃσι καὶ αὐτοῖς ἄνθεσι μήλων.</l>
<l>τὸν δʼ υἱὸς Οἰνῆος ἀπέκτεινεν Μελέαγρος</l>
<l>πολλέων ἐκ πολίων θηρήτορας ἄνδρας ἀγείρας</l>
<l n="545">καὶ κύνας· οὐ μὲν γάρ κε δάμη παύροισι βροτοῖσι·</l>
<l>τόσσος ἔην, πολλοὺς δὲ πυρῆς ἐπέβησʼ ἀλεγεινῆς.</l>
<l>ἣ δʼ ἀμφʼ αὐτῷ θῆκε πολὺν κέλαδον καὶ ἀϋτὴν</l>
<l>ἀμφὶ συὸς κεφαλῇ καὶ δέρματι λαχνήεντι,</l>
<l>Κουρήτων τε μεσηγὺ καὶ Αἰτωλῶν μεγαθύμων.</l>
<l n="550">ὄφρα μὲν οὖν Μελέαγρος ἄρηι φίλος πολέμιζε,</l>
<l>τόφρα δὲ Κουρήτεσσι κακῶς ἦν, οὐδὲ δύναντο</l>
<l>τείχεος ἔκτοσθεν μίμνειν πολέες περ ἐόντες·</l>
<l>ἀλλʼ ὅτε δὴ Μελέαγρον ἔδυ χόλος, ὅς τε καὶ ἄλλων</l>
<l>οἰδάνει ἐν στήθεσσι νόον πύκα περ φρονεόντων,</l>
<l n="555">ἤτοι ὃ μητρὶ φίλῃ Ἀλθαίῃ χωόμενος κῆρ</l>
<l>κεῖτο παρὰ μνηστῇ ἀλόχῳ καλῇ Κλεοπάτρῃ</l>
<l>κούρῃ Μαρπήσσης καλλισφύρου Εὐηνίνης</l>
<l>Ἴδεώ θʼ, ὃς κάρτιστος ἐπιχθονίων γένετʼ ἀνδρῶν</l>
<l>τῶν τότε· καί ῥα ἄνακτος ἐναντίον εἵλετο τόξον</l>
<l n="560">Φοίβου Ἀπόλλωνος καλλισφύρου εἵνεκα νύμφης,</l>
<l>τὴν δὲ τότʼ ἐν μεγάροισι πατὴρ καὶ πότνια μήτηρ</l>
<l>Ἀλκυόνην καλέεσκον ἐπώνυμον, οὕνεκʼ ἄρʼ αὐτῆς</l>
<l>μήτηρ ἀλκυόνος πολυπενθέος οἶτον ἔχουσα</l>
<l>κλαῖεν ὅ μιν ἑκάεργος ἀνήρπασε Φοῖβος Ἀπόλλων·</l>
<l n="565">τῇ ὅ γε παρκατέλεκτο χόλον θυμαλγέα πέσσων</l>
<l>ἐξ ἀρέων μητρὸς κεχολωμένος, ἥ ῥα θεοῖσι</l>
<l>πόλλʼ ἀχέουσʼ ἠρᾶτο κασιγνήτοιο φόνοιο,</l>
<l>πολλὰ δὲ καὶ γαῖαν πολυφόρβην χερσὶν ἀλοία</l>
<l>κικλήσκουσʼ Ἀΐδην καὶ ἐπαινὴν Περσεφόνειαν</l>
<l n="570">πρόχνυ καθεζομένη, δεύοντο δὲ δάκρυσι κόλποι,</l>
<l>παιδὶ δόμεν θάνατον· τῆς δʼ ἠεροφοῖτις Ἐρινὺς</l>
<l>ἔκλυεν ἐξ Ἐρέβεσφιν ἀμείλιχον ἦτορ ἔχουσα.</l>
<l>τῶν δὲ τάχʼ ἀμφὶ πύλας ὅμαδος καὶ δοῦπος ὀρώρει</l>
<l>πύργων βαλλομένων· τὸν δὲ λίσσοντο γέροντες</l>
<l n="575">Αἰτωλῶν, πέμπον δὲ θεῶν ἱερῆας ἀρίστους,</l>
<l>ἐξελθεῖν καὶ ἀμῦναι ὑποσχόμενοι μέγα δῶρον·</l>
<l>ὁππόθι πιότατον πεδίον Καλυδῶνος ἐραννῆς,</l>
<l>ἔνθά μιν ἤνωγον τέμενος περικαλλὲς ἑλέσθαι</l>
<l>πεντηκοντόγυον, τὸ μὲν ἥμισυ οἰνοπέδοιο,</l>
<l n="580">ἥμισυ δὲ ψιλὴν ἄροσιν πεδίοιο ταμέσθαι.</l>
<milestone ed="p" n="581" unit="card"/>
<l>πολλὰ δέ μιν λιτάνευε γέρων ἱππηλάτα Οἰνεὺς</l>
<l>οὐδοῦ ἐπεμβεβαὼς ὑψηρεφέος θαλάμοιο</l>
<l>σείων κολλητὰς σανίδας γουνούμενος υἱόν·</l>
<l>πολλὰ δὲ τόν γε κασίγνηται καὶ πότνια μήτηρ</l>
<l n="585">ἐλλίσσονθʼ· ὃ δὲ μᾶλλον ἀναίνετο· πολλὰ δʼ ἑταῖροι,</l>
<l>οἵ οἱ κεδνότατοι καὶ φίλτατοι ἦσαν ἁπάντων·</l>
<l>ἀλλʼ οὐδʼ ὧς τοῦ θυμὸν ἐνὶ στήθεσσιν ἔπειθον,</l>
<l>πρίν γʼ ὅτε δὴ θάλαμος πύκʼ ἐβάλλετο, τοὶ δʼ ἐπὶ πύργων</l>
<l>βαῖνον Κουρῆτες καὶ ἐνέπρηθον μέγα ἄστυ.</l>
<l n="590">καὶ τότε δὴ Μελέαγρον ἐΰζωνος παράκοιτις</l>
<l>λίσσετʼ ὀδυρομένη, καί οἱ κατέλεξεν ἅπαντα</l>
<l>κήδεʼ, ὅσʼ ἀνθρώποισι πέλει τῶν ἄστυ ἁλώῃ·</l>
<l>ἄνδρας μὲν κτείνουσι, πόλιν δέ τε πῦρ ἀμαθύνει,</l>
<l>τέκνα δέ τʼ ἄλλοι ἄγουσι βαθυζώνους τε γυναῖκας.</l>
<l n="595">τοῦ δʼ ὠρίνετο θυμὸς ἀκούοντος κακὰ ἔργα,</l>
<l>βῆ δʼ ἰέναι, χροῒ δʼ ἔντεʼ ἐδύσετο παμφανόωντα.</l>
<l>ὣς ὃ μὲν Αἰτωλοῖσιν ἀπήμυνεν κακὸν ἦμαρ</l>
<l>εἴξας ᾧ θυμῷ· τῷ δʼ οὐκέτι δῶρα τέλεσσαν</l>
<l>πολλά τε καὶ χαρίεντα, κακὸν δʼ ἤμυνε καὶ αὔτως.</l>
<l n="600">ἀλλὰ σὺ μή μοι ταῦτα νόει φρεσί, μὴ δέ σε δαίμων</l>
<l>ἐνταῦθα τρέψειε φίλος· κάκιον δέ κεν εἴη</l>
<l>νηυσὶν καιομένῃσιν ἀμυνέμεν· ἀλλʼ ἐπὶ δώρων</l>
<l>ἔρχεο· ἶσον γάρ σε θεῷ τίσουσιν Ἀχαιοί.</l>
<l>εἰ δέ κʼ ἄτερ δώρων πόλεμον φθισήνορα δύῃς</l>
<l n="605">οὐκέθʼ ὁμῶς τιμῆς ἔσεαι πόλεμόν περ ἀλαλκών.</l>
</q>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>Φοῖνιξ ἄττα γεραιὲ διοτρεφὲς οὔ τί με ταύτης</l>
<l>χρεὼ τιμῆς· φρονέω δὲ τετιμῆσθαι Διὸς αἴσῃ,</l>
<l>ἥ μʼ ἕξει παρὰ νηυσὶ κορωνίσιν εἰς ὅ κʼ ἀϋτμὴ</l>
<l n="610">ἐν στήθεσσι μένῃ καί μοι φίλα γούνατʼ ὀρώρῃ.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσι·</l>
<l>μή μοι σύγχει θυμὸν ὀδυρόμενος καὶ ἀχεύων</l>
<l>Ἀτρεΐδῃ ἥρωϊ φέρων χάριν· οὐδέ τί σε χρὴ</l>
<l>τὸν φιλέειν, ἵνα μή μοι ἀπέχθηαι φιλέοντι.</l>
<l n="615">καλόν τοι σὺν ἐμοὶ τὸν κήδειν ὅς κʼ ἐμὲ κήδῃ·</l>
<l>ἶσον ἐμοὶ βασίλευε καὶ ἥμισυ μείρεο τιμῆς.</l>
<l>οὗτοι δʼ ἀγγελέουσι, σὺ δʼ αὐτόθι λέξεο μίμνων</l>
<l>εὐνῇ ἔνι μαλακῇ· ἅμα δʼ ἠοῖ φαινομένηφι</l>
<l>φρασσόμεθʼ ἤ κε νεώμεθʼ ἐφʼ ἡμέτερʼ ἦ κε μένωμεν.</l>
</q>
<milestone ed="p" n="620" unit="card"/>
<l n="620">
<milestone ed="P" unit="para"/>ἦ καὶ Πατρόκλῳ ὅ γʼ ἐπʼ ὀφρύσι νεῦσε σιωπῇ</l>
<l>Φοίνικι στορέσαι πυκινὸν λέχος, ὄφρα τάχιστα</l>
<l>ἐκ κλισίης νόστοιο μεδοίατο· τοῖσι δʼ ἄρʼ Αἴας</l>
<l>ἀντίθεος Τελαμωνιάδης μετὰ μῦθον ἔειπε·</l>
<q direct="unspecified">
<l>διογενὲς Λαερτιάδη πολυμήχανʼ Ὀδυσσεῦ</l>
<l n="625">ἴομεν· οὐ γάρ μοι δοκέει μύθοιο τελευτὴ</l>
<l>τῇδέ γʼ ὁδῷ κρανέεσθαι· ἀπαγγεῖλαι δὲ τάχιστα</l>
<l>χρὴ μῦθον Δαναοῖσι καὶ οὐκ ἀγαθόν περ ἐόντα</l>
<l>οἵ που νῦν ἕαται ποτιδέγμενοι. αὐτάρ Ἀχιλλεὺς</l>
<l>ἄγριον ἐν στήθεσσι θέτο μεγαλήτορα θυμὸν</l>
<l n="630">σχέτλιος, οὐδὲ μετατρέπεται φιλότητος ἑταίρων</l>
<l>τῆς ᾗ μιν παρὰ νηυσὶν ἐτίομεν ἔξοχον ἄλλων</l>
<l>νηλής· καὶ μέν τίς τε κασιγνήτοιο φονῆος</l>
<l>ποινὴν ἢ οὗ παιδὸς ἐδέξατο τεθνηῶτος·</l>
<l>καί ῥʼ ὃ μὲν ἐν δήμῳ μένει αὐτοῦ πόλλʼ ἀποτίσας,</l>
<l n="635">τοῦ δέ τʼ ἐρητύεται κραδίη καὶ θυμὸς ἀγήνωρ</l>
<l>ποινὴν δεξαμένῳ· σοὶ δʼ ἄληκτόν τε κακόν τε</l>
<l>θυμὸν ἐνὶ στήθεσσι θεοὶ θέσαν εἵνεκα κούρης</l>
<l>οἴης· νῦν δέ τοι ἑπτὰ παρίσχομεν ἔξοχʼ ἀρίστας,</l>
<l>ἄλλά τε πόλλʼ ἐπὶ τῇσι· σὺ δʼ ἵλαον ἔνθεο θυμόν,</l>
<l n="640">αἴδεσσαι δὲ μέλαθρον· ὑπωρόφιοι δέ τοί εἰμεν</l>
<l>πληθύος ἐκ Δαναῶν, μέμαμεν δέ τοι ἔξοχον ἄλλων</l>
<l>κήδιστοί τʼ ἔμεναι καὶ φίλτατοι ὅσσοι Ἀχαιοί.</l>
</q>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>Αἶαν διογενὲς Τελαμώνιε κοίρανε λαῶν</l>
<l n="645">πάντά τί μοι κατὰ θυμὸν ἐείσαο μυθήσασθαι·</l>
<l>ἀλλά μοι οἰδάνεται κραδίη χόλῳ ὁππότε κείνων</l>
<l>μνήσομαι ὥς μʼ ἀσύφηλον ἐν Ἀργείοισιν ἔρεξεν</l>
<l>Ἀτρεΐδης ὡς εἴ τινʼ ἀτίμητον μετανάστην.</l>
<l>ἀλλʼ ὑμεῖς ἔρχεσθε καὶ ἀγγελίην ἀπόφασθε·</l>
<l n="650">οὐ γὰρ πρὶν πολέμοιο μεδήσομαι αἱματόεντος</l>
<l>πρίν γʼ υἱὸν Πριάμοιο δαΐφρονος Ἕκτορα δῖον</l>
<l>Μυρμιδόνων ἐπί τε κλισίας καὶ νῆας ἱκέσθαι</l>
<l>κτείνοντʼ Ἀργείους, κατά τε σμῦξαι πυρὶ νῆας.</l>
<l>ἀμφὶ δέ τοι τῇ ἐμῇ κλισίῃ καὶ νηῒ μελαίνῃ</l>
<l n="655">Ἕκτορα καὶ μεμαῶτα μάχης σχήσεσθαι ὀΐω.</l>
</q>
<l>
<milestone ed="P" unit="para"/>ὣς ἔφαθʼ, οἳ δὲ ἕκαστος ἑλὼν δέπας ἀμφικύπελλον</l>
<l>σπείσαντες παρὰ νῆας ἴσαν πάλιν· ἦρχε δʼ Ὀδυσσεύς.</l>
<l>Πάτροκλος δʼ ἑτάροισιν ἰδὲ δμωῇσι κέλευσε</l>
<l>Φοίνικι στορέσαι πυκινὸν λέχος ὅττι τάχιστα.</l>
<l n="660">αἳ δʼ ἐπιπειθόμεναι στόρεσαν λέχος ὡς ἐκέλευσε</l>
<l>κώεά τε ῥῆγός τε λίνοιό τε λεπτὸν ἄωτον.</l>
<l>ἔνθʼ ὃ γέρων κατέλεκτο καὶ ἠῶ δῖαν ἔμιμνεν.</l>
<l>αὐτὰρ Ἀχιλλεὺς εὗδε μυχῷ κλισίης εὐπήκτου·</l>
<l>τῷ δʼ ἄρα παρκατέλεκτο γυνή, τὴν Λεσβόθεν ἦγε,</l>
<l n="665">Φόρβαντος θυγάτηρ Διομήδη καλλιπάρῃος.</l>
<l>Πάτροκλος δʼ ἑτέρωθεν ἐλέξατο· πὰρ δʼ ἄρα καὶ τῷ</l>
<l>Ἶφις ἐΰζωνος, τήν οἱ πόρε δῖος Ἀχιλλεὺς</l>
<l>Σκῦρον ἑλὼν αἰπεῖαν Ἐνυῆος πτολίεθρον.</l>
<milestone ed="p" n="669" unit="card"/>
<l>
<milestone ed="P" unit="para"/>οἳ δʼ ὅτε δὴ κλισίῃσιν ἐν Ἀτρεΐδαο γένοντο.</l>
<l n="670">τοὺς μὲν ἄρα χρυσέοισι κυπέλλοις υἷες Ἀχαιῶν</l>
<l>δειδέχατʼ ἄλλοθεν ἄλλος ἀνασταδόν, ἔκ τʼ ἐρέοντο·</l>
<l>πρῶτος δʼ ἐξερέεινεν ἄναξ ἀνδρῶν Ἀγαμέμνων·</l>
<l>εἴπʼ ἄγε μʼ ὦ πολύαινʼ Ὀδυσεῦ μέγα κῦδος Ἀχαιῶν</l>
<l>ἤ ῥʼ ἐθέλει νήεσσιν ἀλεξέμεναι δήϊον πῦρ,</l>
<l n="675">ἦ ἀπέειπε, χόλος δʼ ἔτʼ ἔχει μεγαλήτορα θυμόν;</l>
<l>
<milestone ed="P" unit="para"/>τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l>κεῖνός γʼ οὐκ ἐθέλει σβέσσαι χόλον, ἀλλʼ ἔτι μᾶλλον</l>
<l>πιμπλάνεται μένεος, σὲ δʼ ἀναίνεται ἠδὲ σὰ δῶρα.</l>
<l n="680">αὐτόν σε φράζεσθαι ἐν Ἀργείοισιν ἄνωγεν</l>
<l>ὅππως κεν νῆάς τε σαῷς καὶ λαὸν Ἀχαιῶν·</l>
<l>αὐτὸς δʼ ἠπείλησεν ἅμʼ ἠοῖ φαινομένηφι</l>
<l>νῆας ἐϋσσέλμους ἅλαδʼ ἑλκέμεν ἀμφιελίσσας.</l>
<l>καὶ δʼ ἂν τοῖς ἄλλοισιν ἔφη παραμυθήσασθαι</l>
<l n="685">οἴκαδʼ ἀποπλείειν, ἐπεὶ οὐκέτι δήετε τέκμωρ</l>
<l>Ἰλίου αἰπεινῆς· μάλα γάρ ἑθεν εὐρύοπα Ζεὺς</l>
<l>χεῖρα ἑὴν ὑπερέσχε, τεθαρσήκασι δὲ λαοί.</l>
<l>ὣς ἔφατʼ· εἰσὶ καὶ οἵδε τάδʼ εἰπέμεν, οἵ μοι ἕποντο,</l>
<l>Αἴας καὶ κήρυκε δύω πεπνυμένω ἄμφω.</l>
<l n="690">Φοῖνιξ δʼ αὖθʼ ὃ γέρων κατελέξατο, ὡς γὰρ ἀνώγει,</l>
<l>ὄφρά οἱ ἐν νήεσσι φίλην ἐς πατρίδʼ ἕπηται</l>
<l>αὔριον, ἢν ἐθέλῃσιν· ἀνάγκῃ δʼ οὔ τί μιν ἄξει.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ</l>
<l>μῦθον ἀγασσάμενοι· μάλα γὰρ κρατερῶς ἀγόρευσε.</l>
<l n="695">δὴν δʼ ἄνεῳ ἦσαν τετιηότες υἷες Ἀχαιῶν·</l>
<l>ὀψὲ δὲ δὴ μετέειπε βοὴν ἀγαθὸς Διομήδης·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l>μὴ ὄφελες λίσσεσθαι ἀμύμονα Πηλεΐωνα</l>
<l>μυρία δῶρα διδούς· ὃ δʼ ἀγήνωρ ἐστὶ καὶ ἄλλως·</l>
<l n="700">νῦν αὖ μιν πολὺ μᾶλλον ἀγηνορίῃσιν ἐνῆκας.</l>
<l>ἀλλʼ ἤτοι κεῖνον μὲν ἐάσομεν ἤ κεν ἴῃσιν</l>
<l>ἦ κε μένῃ· τότε δʼ αὖτε μαχήσεται ὁππότε κέν μιν</l>
<l>θυμὸς ἐνὶ στήθεσσιν ἀνώγῃ καὶ θεὸς ὄρσῃ.</l>
<l>ἀλλʼ ἄγεθʼ ὡς ἂν ἐγὼ εἴπω πειθώμεθα πάντες·</l>
<l n="705">νῦν μὲν κοιμήσασθε τεταρπόμενοι φίλον ἦτορ</l>
<l>σίτου καὶ οἴνοιο· τὸ γὰρ μένος ἐστὶ καὶ ἀλκή·</l>
<l>αὐτὰρ ἐπεί κε φανῇ καλὴ ῥοδοδάκτυλος Ἠώς,</l>
<l>καρπαλίμως πρὸ νεῶν ἐχέμεν λαόν τε καὶ ἵππους</l>
<l>ὀτρύνων, καὶ δʼ αὐτὸς ἐνὶ πρώτοισι μάχεσθαι.</l>
</q>
<l n="710">
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἐπῄνησαν βασιλῆες</l>
<l>μῦθον ἀγασσάμενοι Διομήδεος ἱπποδάμοιο.</l>
<l>καὶ τότε δὴ σπείσαντες ἔβαν κλισίην δὲ ἕκαστος,</l>
<l>ἔνθα δὲ κοιμήσαντο καὶ ὕπνου δῶρον ἕλοντο.</l>
</div1>
<div1 type="Book" n="10">
<milestone ed="p" n="1" unit="card"/>
<l>
<milestone ed="P" unit="para"/>ἄλλοι μὲν παρὰ νηυσὶν ἀριστῆες Παναχαιῶν</l>
<l>εὗδον παννύχιοι μαλακῷ δεδμημένοι ὕπνῳ·</l>
<l>ἀλλʼ οὐκ Ἀτρεΐδην Ἀγαμέμνονα ποιμένα λαῶν</l>
<l>ὕπνος ἔχε γλυκερὸς πολλὰ φρεσὶν ὁρμαίνοντα.</l>
<l n="5">ὡς δʼ ὅτʼ ἂν ἀστράπτῃ πόσις Ἥρης ἠϋκόμοιο</l>
<l>τεύχων ἢ πολὺν ὄμβρον ἀθέσφατον ἠὲ χάλαζαν</l>
<l>ἢ νιφετόν, ὅτε πέρ τε χιὼν ἐπάλυνεν ἀρούρας,</l>
<l>ἠέ ποθι πτολέμοιο μέγα στόμα πευκεδανοῖο,</l>
<l>ὣς πυκίνʼ ἐν στήθεσσιν ἀνεστενάχιζʼ Ἀγαμέμνων</l>
<l n="10">νειόθεν ἐκ κραδίης, τρομέοντο δέ οἱ φρένες ἐντός.</l>
<l>ἤτοι ὅτʼ ἐς πεδίον τὸ Τρωϊκὸν ἀθρήσειε,</l>
<l>θαύμαζεν πυρὰ πολλὰ τὰ καίετο Ἰλιόθι πρὸ</l>
<l>αὐλῶν συρίγγων τʼ ἐνοπὴν ὅμαδόν τʼ ἀνθρώπων.</l>
<l>αὐτὰρ ὅτʼ ἐς νῆάς τε ἴδοι καὶ λαὸν Ἀχαιῶν,</l>
<l n="15">πολλὰς ἐκ κεφαλῆς προθελύμνους ἕλκετο χαίτας</l>
<l>ὑψόθʼ ἐόντι Διί, μέγα δʼ ἔστενε κυδάλιμον κῆρ.</l>
<l>ἥδε δέ οἱ κατὰ θυμὸν ἀρίστη φαίνετο βουλὴ</l>
<l>Νέστορʼ ἔπι πρῶτον Νηλήϊον ἐλθέμεν ἀνδρῶν,</l>
<l>εἴ τινά οἱ σὺν μῆτιν ἀμύμονα τεκτήναιτο,</l>
<l n="20">ἥ τις ἀλεξίκακος πᾶσιν Δαναοῖσι γένοιτο.</l>
<l>ὀρθωθεὶς δʼ ἔνδυνε περὶ στήθεσσι χιτῶνα,</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
<l>ἀμφὶ δʼ ἔπειτα δαφοινὸν ἑέσσατο δέρμα λέοντος</l>
<l>αἴθωνος μεγάλοιο ποδηνεκές, εἵλετο δʼ ἔγχος.</l>
<l n="25">
<milestone ed="P" unit="para"/>ὣς δʼ αὔτως Μενέλαον ἔχε τρόμος· οὐδὲ γὰρ αὐτῷ</l>
<l>ὕπνος ἐπὶ βλεφάροισιν ἐφίζανε· μή τι πάθοιεν</l>
<l>Ἀργεῖοι, τοὶ δὴ ἕθεν εἵνεκα πουλὺν ἐφʼ ὑγρὴν</l>
<l>ἤλυθον ἐς Τροίην πόλεμον θρασὺν ὁρμαίνοντες.</l>
<l>παρδαλέῃ μὲν πρῶτα μετάφρενον εὐρὺ κάλυψε</l>
<l n="30">ποικίλῃ, αὐτὰρ ἐπὶ στεφάνην κεφαλῆφιν ἀείρας</l>
<l>θήκατο χαλκείην, δόρυ δʼ εἵλετο χειρὶ παχείῃ.</l>
<l>βῆ δʼ ἴμεν ἀνστήσων ὃν ἀδελφεόν, ὃς μέγα πάντων</l>
<l>Ἀργείων ἤνασσε, θεὸς δʼ ὣς τίετο δήμῳ.</l>
<l>τὸν δʼ εὗρʼ ἀμφʼ ὤμοισι τιθήμενον ἔντεα καλὰ</l>
<l n="35">νηῒ πάρα πρύμνῃ· τῷ δʼ ἀσπάσιος γένετʼ ἐλθών.</l>
<l>τὸν πρότερος προσέειπε βοὴν ἀγαθὸς Μενέλαος·</l>
<q direct="unspecified">
<l>τίφθʼ οὕτως ἠθεῖε κορύσσεαι; ἦ τινʼ ἑταίρων</l>
<l>ὀτρυνέεις Τρώεσσιν ἐπίσκοπον; ἀλλὰ μάλʼ αἰνῶς</l>
<l>δείδω μὴ οὔ τίς τοι ὑπόσχηται τόδε ἔργον</l>
<l n="40">ἄνδρας δυσμενέας σκοπιαζέμεν οἶος ἐπελθὼν</l>
<l>νύκτα διʼ ἀμβροσίην· μάλα τις θρασυκάρδιος ἔσται.</l>
</q>
<milestone ed="p" n="42" unit="card"/>
<l>
<milestone ed="P" unit="para"/>τὸν δʼ ἀπαμειβόμενος προσέφη κρείων Ἀγαμέμνων·</l>
<q direct="unspecified">
<l>χρεὼ βουλῆς ἐμὲ καὶ σὲ διοτρεφὲς ὦ Μενέλαε</l>
<l>κερδαλέης, ἥ τίς κεν ἐρύσσεται ἠδὲ σαώσει</l>
<l n="45">Ἀργείους καὶ νῆας, ἐπεὶ Διὸς ἐτράπετο φρήν.</l>
<l>Ἑκτορέοις ἄρα μᾶλλον ἐπὶ φρένα θῆχʼ ἱεροῖσιν·</l>
<l>οὐ γάρ πω ἰδόμην, οὐδʼ ἔκλυον αὐδήσαντος</l>
<l>ἄνδρʼ ἕνα τοσσάδε μέρμερʼ ἐπʼ ἤματι μητίσασθαι,</l>
<l>ὅσσʼ Ἕκτωρ ἔρρεξε Διῒ φίλος υἷας Ἀχαιῶν</l>
<l n="50">αὔτως, οὔτε θεᾶς υἱὸς φίλος οὔτε θεοῖο.</l>
<l>ἔργα δʼ ἔρεξʼ ὅσα φημὶ μελησέμεν Ἀργείοισι</l>
<l>δηθά τε καὶ δολιχόν· τόσα γὰρ κακὰ μήσατʼ Ἀχαιούς.</l>
<l>ἀλλʼ ἴθι νῦν Αἴαντα καὶ Ἰδομενῆα κάλεσσον</l>
<l>ῥίμφα θέων παρὰ νῆας· ἐγὼ δʼ ἐπὶ Νέστορα δῖον</l>
<l n="55">εἶμι, καὶ ὀτρυνέω ἀνστήμεναι, αἴ κʼ ἐθέλῃσιν</l>
<l>ἐλθεῖν ἐς φυλάκων ἱερὸν τέλος ἠδʼ ἐπιτεῖλαι.</l>
<l>κείνῳ γάρ κε μάλιστα πιθοίατο· τοῖο γὰρ υἱὸς</l>
<l>σημαίνει φυλάκεσσι καὶ Ἰδομενῆος ὀπάων</l>
<l>Μηριόνης· τοῖσιν γὰρ ἐπετράπομέν γε μάλιστα.</l>
</q>
<l n="60">
<milestone ed="P" unit="para"/>τὸν δʼ ἠμείβετʼ ἔπειτα βοὴν ἀγαθὸς Μενέλαος·</l>
<q direct="unspecified">
<l>πῶς γάρ μοι μύθῳ ἐπιτέλλεαι ἠδὲ κελεύεις;</l>
<l>αὖθι μένω μετὰ τοῖσι δεδεγμένος εἰς ὅ κεν ἔλθῃς,</l>
<l>ἦε θέω μετὰ σʼ αὖτις, ἐπὴν εὖ τοῖς ἐπιτείλω;</l>
</q>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἀνδρῶν Ἀγαμέμνων,</l>
<q direct="unspecified">
<l n="65">αὖθι μένειν, μή πως ἀβροτάξομεν ἀλλήλοιιν</l>
<l>ἐρχομένω· πολλαὶ γὰρ ἀνὰ στρατόν εἰσι κέλευθοι.</l>
<l>φθέγγεο δʼ ᾗ κεν ἴῃσθα καὶ ἐγρήγορθαι ἄνωχθι</l>
<l>πατρόθεν ἐκ γενεῆς ὀνομάζων ἄνδρα ἕκαστον</l>
<l>πάντας κυδαίνων· μηδὲ μεγαλίζεο θυμῷ,</l>
<l n="70">ἀλλὰ καὶ αὐτοί περ πονεώμεθα· ὧδέ που ἄμμι</l>
<l>Ζεὺς ἐπὶ γιγνομένοισιν ἵει κακότητα βαρεῖαν.</l>
</q>
<l>
<milestone ed="P" unit="para"/>ὣς εἰπὼν ἀπέπεμπεν ἀδελφεὸν εὖ ἐπιτείλας·</l>
<l>αὐτὰρ ὃ βῆ ῥʼ ἰέναι μετὰ Νέστορα ποιμένα λαῶν·</l>
<l>τὸν δʼ εὗρεν παρά τε κλισίῃ καὶ νηῒ μελαίνῃ</l>
<l n="75">εὐνῇ ἔνι μαλακῇ· παρὰ δʼ ἔντεα ποικίλʼ ἔκειτο</l>
<l>ἀσπὶς καὶ δύο δοῦρε φαεινή τε τρυφάλεια.</l>
<l>πὰρ δὲ ζωστὴρ κεῖτο παναίολος, ᾧ ῥʼ ὁ γεραιὸς</l>
<l>ζώννυθʼ ὅτʼ ἐς πόλεμον φθισήνορα θωρήσσοιτο</l>
<l>λαὸν ἄγων, ἐπεὶ οὐ μὲν ἐπέτρεπε γήραϊ λυγρῷ.</l>
<l n="80">ὀρθωθεὶς δʼ ἄρʼ ἐπʼ ἀγκῶνος κεφαλὴν ἐπαείρας</l>
<l>Ἀτρεΐδην προσέειπε καὶ ἐξερεείνετο μύθῳ·</l>
<q direct="unspecified">
<l>τίς δʼ οὗτος κατὰ νῆας ἀνὰ στρατὸν ἔρχεαι οἶος</l>
<l>νύκτα διʼ ὀρφναίην, ὅτε θʼ εὕδουσι βροτοὶ ἄλλοι,</l>
<l>ἠέ τινʼ οὐρήων διζήμενος, ἤ τινʼ ἑταίρων;</l>
<l n="85">φθέγγεο, μηδʼ ἀκέων ἐπʼ ἔμʼ ἔρχεο· τίπτε δέ σε χρεώ;</l>
<milestone ed="p" n="86" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα ἄναξ ἀνδρῶν Ἀγαμέμνων·</l>
<q direct="unspecified">
<l>ὦ Νέστορ Νηληϊάδη μέγα κῦδος Ἀχαιῶν</l>
<l>γνώσεαι Ἀτρεΐδην Ἀγαμέμνονα, τὸν περὶ πάντων</l>
<l>Ζεὺς ἐνέηκε πόνοισι διαμπερὲς εἰς ὅ κʼ ἀϋτμὴ</l>
<l n="90">ἐν στήθεσσι μένῃ καί μοι φίλα γούνατʼ ὀρώρῃ.</l>
<l>πλάζομαι ὧδʼ ἐπεὶ οὔ μοι ἐπʼ ὄμμασι νήδυμος ὕπνος</l>
<l>ἱζάνει, ἀλλὰ μέλει πόλεμος καὶ κήδεʼ Ἀχαιῶν.</l>
<l>αἰνῶς γὰρ Δαναῶν περιδείδια, οὐδέ μοι ἦτορ</l>
<l>ἔμπεδον, ἀλλʼ ἀλαλύκτημαι, κραδίη δέ μοι ἔξω</l>
<l n="95">στηθέων ἐκθρῴσκει, τρομέει δʼ ὑπὸ φαίδιμα γυῖα.</l>
<l>ἀλλʼ εἴ τι δραίνεις, ἐπεὶ οὐδὲ σέ γʼ ὕπνος ἱκάνει,</l>
<l>δεῦρʼ ἐς τοὺς φύλακας καταβήομεν, ὄφρα ἴδωμεν</l>
<l>μὴ τοὶ μὲν καμάτῳ ἀδηκότες ἠδὲ καὶ ὕπνῳ</l>
<l>κοιμήσωνται, ἀτὰρ φυλακῆς ἐπὶ πάγχυ λάθωνται.</l>
<l n="100">δυσμενέες δʼ ἄνδρες σχεδὸν εἵαται· οὐδέ τι ἴδμεν</l>
<l>μή πως καὶ διὰ νύκτα μενοινήσωσι μάχεσθαι.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l>οὔ θην Ἕκτορι πάντα νοήματα μητίετα Ζεὺς</l>
<l n="105">ἐκτελέει, ὅσα πού νυν ἐέλπεται· ἀλλά μιν οἴω</l>
<l>κήδεσι μοχθήσειν καὶ πλείοσιν, εἴ κεν Ἀχιλλεὺς</l>
<l>ἐκ χόλου ἀργαλέοιο μεταστρέψῃ φίλον ἦτορ.</l>
<l>σοὶ δὲ μάλʼ ἕψομʼ ἐγώ· ποτὶ δʼ αὖ καὶ ἐγείρομεν ἄλλους</l>
<l>ἠμὲν Τυδεΐδην δουρὶ κλυτὸν ἠδʼ Ὀδυσῆα</l>
<l n="110">ἠδʼ Αἴαντα ταχὺν καὶ Φυλέος ἄλκιμον υἱόν.</l>
<l>ἀλλʼ εἴ τις καὶ τούσδε μετοιχόμενος καλέσειεν</l>
<l>ἀντίθεόν τʼ Αἴαντα καὶ Ἰδομενῆα ἄνακτα·</l>
<l>τῶν γὰρ νῆες ἔασιν ἑκαστάτω, οὐδὲ μάλʼ ἐγγύς.</l>
<l>ἀλλὰ φίλον περ ἐόντα καὶ αἰδοῖον Μενέλαον</l>
<l n="115">νεικέσω, εἴ πέρ μοι νεμεσήσεαι, οὐδʼ ἐπικεύσω</l>
<l>ὡς εὕδει, σοὶ δʼ οἴῳ ἐπέτρεψεν πονέεσθαι.</l>
<l>νῦν ὄφελεν κατὰ πάντας ἀριστῆας πονέεσθαι</l>
<l>λισσόμενος· χρειὼ γὰρ ἱκάνεται οὐκέτʼ ἀνεκτός.</l>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἀνδρῶν Ἀγαμέμνων·</l>
<q direct="unspecified">
<l n="120">ὦ γέρον ἄλλοτε μέν σε καὶ αἰτιάασθαι ἄνωγα·</l>
<l>πολλάκι γὰρ μεθιεῖ τε καὶ οὐκ ἐθέλει πονέεσθαι</l>
<l>οὔτʼ ὄκνῳ εἴκων οὔτʼ ἀφραδίῃσι νόοιο,</l>
<l>ἀλλʼ ἐμέ τʼ εἰσορόων καὶ ἐμὴν ποτιδέγμενος ὁρμήν.</l>
<l>νῦν δʼ ἐμέο πρότερος μάλʼ ἐπέγρετο καί μοι ἐπέστη·</l>
<l n="125">τὸν μὲν ἐγὼ προέηκα καλήμεναι οὓς σὺ μεταλλᾷς.</l>
<l>ἀλλʼ ἴομεν· κείνους δὲ κιχησόμεθα πρὸ πυλάων</l>
<l>ἐν φυλάκεσσʼ, ἵνα γάρ σφιν ἐπέφραδον ἠγερέθεσθαι.</l>
<milestone ed="p" n="128" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>οὕτως οὔ τίς οἱ νεμεσήσεται οὐδʼ ἀπιθήσει</l>
<l n="130">Ἀργείων, ὅτε κέν τινʼ ἐποτρύνῃ καὶ ἀνώγῃ.</l>
</q>
<l>
<milestone ed="P" unit="para"/>ὣς εἰπὼν ἔνδυνε περὶ στήθεσσι χιτῶνα,</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
<l>ἀμφὶ δʼ ἄρα χλαῖναν περονήσατο φοινικόεσσαν</l>
<l>διπλῆν ἐκταδίην, οὔλη δʼ ἐπενήνοθε λάχνη.</l>
<l n="135">εἵλετο δʼ ἄλκιμον ἔγχος ἀκαχμένον ὀξέϊ χαλκῷ,</l>
<l>βῆ δʼ ἰέναι κατὰ νῆας Ἀχαιῶν χαλκοχιτώνων.</l>
<l>πρῶτον ἔπειτʼ Ὀδυσῆα Διὶ μῆτιν ἀτάλαντον</l>
<l>ἐξ ὕπνου ἀνέγειρε Γερήνιος ἱππότα Νέστωρ</l>
<l>φθεγξάμενος· τὸν δʼ αἶψα περὶ φρένας ἤλυθʼ ἰωή,</l>
<l n="140">ἐκ δʼ ἦλθε κλισίης καί σφεας πρὸς μῦθον ἔειπε·</l>
<q direct="unspecified">
<l>τίφθʼ οὕτω κατὰ νῆας ἀνὰ στρατὸν οἶοι ἀλᾶσθε</l>
<l>νύκτα διʼ ἀμβροσίην, ὅ τι δὴ χρειὼ τόσον ἵκει;</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>διογενὲς Λαερτιάδη πολυμήχανʼ Ὀδυσσεῦ</l>
<l n="145">μὴ νεμέσα· τοῖον γὰρ ἄχος βεβίηκεν Ἀχαιούς.</l>
<l>ἀλλʼ ἕπεʼ, ὄφρα καὶ ἄλλον ἐγείρομεν ὅν τʼ ἐπέοικε</l>
<l>βουλὰς βουλεύειν, ἢ φευγέμεν ἠὲ μάχεσθαι.</l>
</q>
<l>
<milestone ed="P" unit="para"/>ὣς φάθʼ, ὃ δὲ κλισίην δὲ κιὼν πολύμητις Ὀδυσσεὺς</l>
<l>ποικίλον ἀμφʼ ὤμοισι σάκος θέτο, βῆ δὲ μετʼ αὐτούς.</l>
<l n="150">βὰν δʼ ἐπὶ Τυδεΐδην Διομήδεα· τὸν δὲ κίχανον</l>
<l>ἐκτὸς ἀπὸ κλισίης σὺν τεύχεσιν· ἀμφὶ δʼ ἑταῖροι</l>
<l>εὗδον, ὑπὸ κρασὶν δʼ ἔχον ἀσπίδας· ἔγχεα δέ σφιν</l>
<l>ὄρθʼ ἐπὶ σαυρωτῆρος ἐλήλατο, τῆλε δὲ χαλκὸς</l>
<l>λάμφʼ ὥς τε στεροπὴ πατρὸς Διός· αὐτὰρ ὅ γʼ ἥρως</l>
<l n="155">εὗδʼ, ὑπὸ δʼ ἔστρωτο ῥινὸν βοὸς ἀγραύλοιο,</l>
<l>αὐτὰρ ὑπὸ κράτεσφι τάπης τετάνυστο φαεινός.</l>
<l>τὸν παρστὰς ἀνέγειρε Γερήνιος ἱππότα Νέστωρ,</l>
<l>λὰξ ποδὶ κινήσας, ὄτρυνέ τε νείκεσέ τʼ ἄντην·</l>
<l>ἔγρεο Τυδέος υἱέ· τί πάννυχον ὕπνον ἀωτεῖς;</l>
<l n="160">οὐκ ἀΐεις ὡς Τρῶες ἐπὶ θρωσμῷ πεδίοιο</l>
<l>εἵαται ἄγχι νεῶν, ὀλίγος δʼ ἔτι χῶρος ἐρύκει;</l>
</q>
<l>
<milestone ed="P" unit="para"/>ὣς φάθʼ, ὃ δʼ ἐξ ὕπνοιο μάλα κραιπνῶς ἀνόρουσε,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>σχέτλιός ἐσσι γεραιέ· σὺ μὲν πόνου οὔ ποτε λήγεις.</l>
<l n="165">οὔ νυ καὶ ἄλλοι ἔασι νεώτεροι υἷες Ἀχαιῶν</l>
<l>οἵ κεν ἔπειτα ἕκαστον ἐγείρειαν βασιλήων</l>
<l>πάντῃ ἐποιχόμενοι; σὺ δʼ ἀμήχανός ἐσσι γεραιέ.</l>
</q>
<milestone ed="p" n="168" unit="card"/>
<l>
<milestone ed="P" unit="para"/>τὸν δʼ αὖτε προσέειπε Γερήνιος ἱππότα Νέστωρ·</l>
<q direct="unspecified">
<l>ναὶ δὴ ταῦτά γε πάντα φίλος κατὰ μοῖραν ἔειπες.</l>
<l n="170">εἰσὶν μέν μοι παῖδες ἀμύμονες, εἰσὶ δὲ λαοὶ</l>
<l>καὶ πολέες, τῶν κέν τις ἐποιχόμενος καλέσειεν·</l>
<l>ἀλλὰ μάλα μεγάλη χρειὼ βεβίηκεν Ἀχαιούς.</l>
<l>νῦν γὰρ δὴ πάντεσσιν ἐπὶ ξυροῦ ἵσταται ἀκμῆς</l>
<l>ἢ μάλα λυγρὸς ὄλεθρος Ἀχαιοῖς ἠὲ βιῶναι.</l>
<l n="175">ἀλλʼ ἴθι νῦν Αἴαντα ταχὺν καὶ Φυλέος υἱὸν</l>
<l>ἄνστησον· σὺ γάρ ἐσσι νεώτερος· εἴ μʼ ἐλεαίρεις.</l>
</q>
<l>
<milestone ed="P" unit="para"/>ὣς φάθʼ, ὃ δʼ ἀμφʼ ὤμοισιν ἑέσσατο δέρμα λέοντος</l>
<l>αἴθωνος μεγάλοιο ποδηνεκές, εἵλετο δʼ ἔγχος.</l>
<l>βῆ δʼ ἰέναι, τοὺς δʼ ἔνθεν ἀναστήσας ἄγεν ἥρως.</l>
<l n="180">
<milestone ed="P" unit="para"/>οἳ δʼ ὅτε δὴ φυλάκεσσιν ἐν ἀγρομένοισιν ἔμιχθεν,</l>
<l>οὐδὲ μὲν εὕδοντας φυλάκων ἡγήτορας εὗρον,</l>
<l>ἀλλʼ ἐγρηγορτὶ σὺν τεύχεσιν εἵατο πάντες.</l>
<l>ὡς δὲ κύνες περὶ μῆλα δυσωρήσωνται ἐν αὐλῇ</l>
<l>θηρὸς ἀκούσαντες κρατερόφρονος, ὅς τε καθʼ ὕλην</l>
<l n="185">ἔρχηται διʼ ὄρεσφι· πολὺς δʼ ὀρυμαγδὸς ἐπʼ αὐτῷ</l>
<l>ἀνδρῶν ἠδὲ κυνῶν, ἀπό τέ σφισιν ὕπνος ὄλωλεν·</l>
<l>ὣς τῶν νήδυμος ὕπνος ἀπὸ βλεφάροιιν ὀλώλει</l>
<l>νύκτα φυλασσομένοισι κακήν· πεδίον δὲ γὰρ αἰεὶ</l>
<l>τετράφαθʼ, ὁππότʼ ἐπὶ Τρώων ἀΐοιεν ἰόντων.</l>
<l n="190">τοὺς δʼ ὃ γέρων γήθησεν ἰδὼν θάρσυνέ τε μύθῳ</l>
<l>καί σφεας φωνήσας ἔπεα πτερόεντα προσηύδα·</l>
<q direct="unspecified">
<l>οὕτω νῦν φίλα τέκνα φυλάσσετε· μηδέ τινʼ ὕπνος</l>
<l>αἱρείτω, μὴ χάρμα γενώμεθα δυσμενέεσσιν.</l>
</q>
<l>
<milestone ed="P" unit="para"/>ὣς εἰπὼν τάφροιο διέσσυτο· τοὶ δʼ ἅμʼ ἕποντο</l>
<l n="195">Ἀργείων βασιλῆες ὅσοι κεκλήατο βουλήν.</l>
<l>τοῖς δʼ ἅμα Μηριόνης καὶ Νέστορος ἀγλαὸς υἱὸς</l>
<l>ἤϊσαν· αὐτοὶ γὰρ κάλεον συμμητιάασθαι.</l>
<l>τάφρον δʼ ἐκδιαβάντες ὀρυκτὴν ἑδριόωντο</l>
<l>ἐν καθαρῷ, ὅθι δὴ νεκύων διεφαίνετο χῶρος</l>
<l n="200">πιπτόντων· ὅθεν αὖτις ἀπετράπετʼ ὄβριμος Ἕκτωρ</l>
<l>ὀλλὺς Ἀργείους, ὅτε δὴ περὶ νὺξ ἐκάλυψεν.</l>
<l>ἔνθα καθεζόμενοι ἔπεʼ ἀλλήλοισι πίφαυσκον·</l>
<l>τοῖσι δὲ μύθων ἦρχε Γερήνιος ἱππότα Νέστωρ·</l>
<q direct="unspecified">
<l>ὦ φίλοι οὐκ ἂν δή τις ἀνὴρ πεπίθοιθʼ ἑῷ αὐτοῦ</l>
<l n="205">θυμῷ τολμήεντι μετὰ Τρῶας μεγαθύμους</l>
<l>ἐλθεῖν, εἴ τινά που δηΐων ἕλοι ἐσχατόωντα,</l>
<l>ἤ τινά που καὶ φῆμιν ἐνὶ Τρώεσσι πύθοιτο,</l>
<l>ἅσσά τε μητιόωσι μετὰ σφίσιν, ἢ μεμάασιν</l>
<l>αὖθι μένειν παρὰ νηυσὶν ἀπόπροθεν, ἦε πόλιν δὲ</l>
<l n="210">ἂψ ἀναχωρήσουσιν, ἐπεὶ δαμάσαντό γʼ Ἀχαιούς.</l>
<l>ταῦτά κε πάντα πύθοιτο, καὶ ἂψ εἰς ἡμέας ἔλθοι</l>
<l>ἀσκηθής· μέγα κέν οἱ ὑπουράνιον κλέος εἴη</l>
<l>πάντας ἐπʼ ἀνθρώπους, καί οἱ δόσις ἔσσεται ἐσθλή·</l>
<l>ὅσσοι γὰρ νήεσσιν ἐπικρατέουσιν ἄριστοι</l>
<l n="215">τῶν πάντων οἱ ἕκαστος ὄϊν δώσουσι μέλαιναν</l>
<l>θῆλυν ὑπόρρηνον· τῇ μὲν κτέρας οὐδὲν ὁμοῖον,</l>
<l>αἰεὶ δʼ ἐν δαίτῃσι καὶ εἰλαπίνῃσι παρέσται.</l>
<milestone ed="p" n="218" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ.</l>
<l>τοῖσι δὲ καὶ μετέειπε βοὴν ἀγαθὸς Διομήδης·</l>
<q direct="unspecified">
<l n="220">Νέστορ ἔμʼ ὀτρύνει κραδίη καὶ θυμὸς ἀγήνωρ</l>
<l>ἀνδρῶν δυσμενέων δῦναι στρατὸν ἐγγὺς ἐόντων</l>
<l>Τρώων· ἀλλʼ εἴ τίς μοι ἀνὴρ ἅμʼ ἕποιτο καὶ ἄλλος</l>
<l>μᾶλλον θαλπωρὴ καὶ θαρσαλεώτερον ἔσται.</l>
<l>σύν τε δύʼ ἐρχομένω καί τε πρὸ ὃ τοῦ ἐνόησεν</l>
<l n="225">ὅππως κέρδος ἔῃ· μοῦνος δʼ εἴ πέρ τε νοήσῃ</l>
<l>ἀλλά τέ οἱ βράσσων τε νόος, λεπτὴ δέ τε μῆτις.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἔθελον Διομήδεϊ πολλοὶ ἕπεσθαι.</l>
<l>ἠθελέτην Αἴαντε δύω θεράποντες Ἄρηος,</l>
<l>ἤθελε Μηριόνης, μάλα δʼ ἤθελε Νέστορος υἱός,</l>
<l n="230">ἤθελε δʼ Ἀτρεΐδης δουρικλειτὸς Μενέλαος,</l>
<l>ἤθελε δʼ ὁ τλήμων Ὀδυσεὺς καταδῦναι ὅμιλον</l>
<l>Τρώων· αἰεὶ γάρ οἱ ἐνὶ φρεσὶ θυμὸς ἐτόλμα.</l>
<l>τοῖσι δὲ καὶ μετέειπεν ἄναξ ἀνδρῶν Ἀγαμέμνων·</l>
<q direct="unspecified">
<l>Τυδεΐδη Διόμηδες ἐμῷ κεχαρισμένε θυμῷ</l>
<l n="235">τὸν μὲν δὴ ἕταρόν γʼ αἱρήσεαι ὅν κʼ ἐθέλῃσθα,</l>
<l>φαινομένων τὸν ἄριστον, ἐπεὶ μεμάασί γε πολλοί.</l>
<l>μηδὲ σύ γʼ αἰδόμενος σῇσι φρεσὶ τὸν μὲν ἀρείω</l>
<l>καλλείπειν, σὺ δὲ χείρονʼ ὀπάσσεαι αἰδοῖ εἴκων</l>
<l>ἐς γενεὴν ὁρόων, μηδʼ εἰ βασιλεύτερός ἐστιν.</l>
</q>
<l n="240">
<milestone ed="P" unit="para"/>ὣς ἔφατʼ, ἔδεισεν δὲ περὶ ξανθῷ Μενελάῳ.</l>
<l>τοῖς δʼ αὖτις μετέειπε βοὴν ἀγαθὸς Διομήδης·</l>
<q direct="unspecified">
<l>εἰ μὲν δὴ ἕταρόν γε κελεύετέ μʼ αὐτὸν ἑλέσθαι,</l>
<l>πῶς ἂν ἔπειτʼ Ὀδυσῆος ἐγὼ θείοιο λαθοίμην,</l>
<l>οὗ πέρι μὲν πρόφρων κραδίη καὶ θυμὸς ἀγήνωρ</l>
<l n="245">ἐν πάντεσσι πόνοισι, φιλεῖ δέ ἑ Παλλὰς Ἀθήνη.</l>
<l>τούτου γʼ ἑσπομένοιο καὶ ἐκ πυρὸς αἰθομένοιο</l>
<l>ἄμφω νοστήσαιμεν, ἐπεὶ περίοιδε νοῆσαι.</l>
<l>
<milestone ed="P" unit="para"/>τὸν δʼ αὖτε προσέειπε πολύτλας δῖος Ὀδυσσεύς·</l>
<q direct="unspecified">
<l>Τυδεΐδη μήτʼ ἄρ με μάλʼ αἴνεε μήτέ τι νείκει·</l>
<l n="250">εἰδόσι γάρ τοι ταῦτα μετʼ Ἀργείοις ἀγορεύεις.</l>
<l>ἀλλʼ ἴομεν· μάλα γὰρ νὺξ ἄνεται, ἐγγύθι δʼ ἠώς,</l>
<l>ἄστρα δὲ δὴ προβέβηκε, παροίχωκεν δὲ πλέων νὺξ</l>
<l>τῶν δύο μοιράων, τριτάτη δʼ ἔτι μοῖρα λέλειπται.</l>
<milestone ed="p" n="254" unit="card"/>
</q>
<l>
<milestone ed="P" unit="para"/>ὣς εἰπόνθʼ ὅπλοισιν ἔνι δεινοῖσιν ἐδύτην.</l>
<l n="255">Τυδεΐδῃ μὲν δῶκε μενεπτόλεμος Θρασυμήδης</l>
<l>φάσγανον ἄμφηκες· τὸ δʼ ἑὸν παρὰ νηῒ λέλειπτο·</l>
<l>καὶ σάκος· ἀμφὶ δέ οἱ κυνέην κεφαλῆφιν ἔθηκε</l>
<l>ταυρείην, ἄφαλόν τε καὶ ἄλλοφον, ἥ τε καταῖτυξ</l>
<l>κέκληται, ῥύεται δὲ κάρη θαλερῶν αἰζηῶν.</l>
<l n="260">Μηριόνης δʼ Ὀδυσῆϊ δίδου βιὸν ἠδὲ φαρέτρην</l>
<l>καὶ ξίφος, ἀμφὶ δέ οἱ κυνέην κεφαλῆφιν ἔθηκε</l>
<l>ῥινοῦ ποιητήν· πολέσιν δʼ ἔντοσθεν ἱμᾶσιν</l>
<l>ἐντέτατο στερεῶς· ἔκτοσθε δὲ λευκοὶ ὀδόντες</l>
<l>ἀργιόδοντος ὑὸς θαμέες ἔχον ἔνθα καὶ ἔνθα</l>
<l n="265">εὖ καὶ ἐπισταμένως· μέσσῃ δʼ ἐνὶ πῖλος ἀρήρει.</l>
<l>τήν ῥά ποτʼ ἐξ Ἐλεῶνος Ἀμύντορος Ὀρμενίδαο</l>
<l>ἐξέλετʼ Αὐτόλυκος πυκινὸν δόμον ἀντιτορήσας,</l>
<l>Σκάνδειαν δʼ ἄρα δῶκε Κυθηρίῳ Ἀμφιδάμαντι·</l>
<l>Ἀμφιδάμας δὲ Μόλῳ δῶκε ξεινήϊον εἶναι,</l>
<l n="270">αὐτὰρ ὃ Μηριόνῃ δῶκεν ᾧ παιδὶ φορῆναι·</l>
<l>δὴ τότʼ Ὀδυσσῆος πύκασεν κάρη ἀμφιτεθεῖσα.</l>
<l>
<milestone ed="P" unit="para"/>τὼ δʼ ἐπεὶ οὖν ὅπλοισιν ἔνι δεινοῖσιν ἐδύτην,</l>
<l>βάν ῥʼ ἰέναι, λιπέτην δὲ κατʼ αὐτόθι πάντας ἀρίστους.</l>
<l>τοῖσι δὲ δεξιὸν ἧκεν ἐρῳδιὸν ἐγγὺς ὁδοῖο</l>
<l n="275">Παλλὰς Ἀθηναίη· τοὶ δʼ οὐκ ἴδον ὀφθαλμοῖσι</l>
<l>νύκτα διʼ ὀρφναίην, ἀλλὰ κλάγξαντος ἄκουσαν.</l>
<l>χαῖρε δὲ τῷ ὄρνιθʼ Ὀδυσεύς, ἠρᾶτο δʼ Ἀθήνῃ·</l>
<q direct="unspecified">
<l>κλῦθί μευ αἰγιόχοιο Διὸς τέκος, ἥ τέ μοι αἰεὶ</l>
<l>ἐν πάντεσσι πόνοισι παρίστασαι, οὐδέ σε λήθω</l>
<l n="280">κινύμενος· νῦν αὖτε μάλιστά με φῖλαι Ἀθήνη,</l>
<l>δὸς δὲ πάλιν ἐπὶ νῆας ἐϋκλεῖας ἀφικέσθαι</l>
<l>ῥέξαντας μέγα ἔργον, ὅ κε Τρώεσσι μελήσῃ.</l>
<l>
<milestone ed="P" unit="para"/>δεύτερος αὖτʼ ἠρᾶτο βοὴν ἀγαθὸς Διομήδης·</l>
<q direct="unspecified">
<l>κέκλυθι νῦν καὶ ἐμεῖο Διὸς τέκος Ἀτρυτώνη·</l>
<l n="285">σπεῖό μοι ὡς ὅτε πατρὶ ἅμʼ ἕσπεο Τυδέϊ δίῳ</l>
<l>ἐς Θήβας, ὅτε τε πρὸ Ἀχαιῶν ἄγγελος ᾔει.</l>
<l>τοὺς δʼ ἄρʼ ἐπʼ Ἀσωπῷ λίπε χαλκοχίτωνας Ἀχαιούς,</l>
<l>αὐτὰρ ὃ μειλίχιον μῦθον φέρε Καδμείοισι</l>
<l>κεῖσʼ· ἀτὰρ ἂψ ἀπιὼν μάλα μέρμερα μήσατο ἔργα</l>
<l n="290">σὺν σοὶ δῖα θεά, ὅτε οἱ πρόφρασσα παρέστης.</l>
<l>ὣς νῦν μοι ἐθέλουσα παρίσταο καί με φύλασσε.</l>
<l>σοὶ δʼ αὖ ἐγὼ ῥέξω βοῦν ἦνιν εὐρυμέτωπον</l>
<l>ἀδμήτην, ἣν οὔ πω ὑπὸ ζυγὸν ἤγαγεν ἀνήρ·</l>
<l>τήν τοι ἐγὼ ῥέξω χρυσὸν κέρασιν περιχεύας.</l>
<milestone ed="p" n="295" unit="card"/>
</q>
<l n="295">
<milestone ed="P" unit="para"/>ὣς ἔφαν εὐχόμενοι, τῶν δʼ ἔκλυε Παλλὰς Ἀθήνη.</l>
<l>οἳ δʼ ἐπεὶ ἠρήσαντο Διὸς κούρῃ μεγάλοιο,</l>
<l>βάν ῥʼ ἴμεν ὥς τε λέοντε δύω διὰ νύκτα μέλαιναν</l>
<l>ἂμ φόνον, ἂν νέκυας, διά τʼ ἔντεα καὶ μέλαν αἷμα.</l>
<l>
<milestone ed="P" unit="para"/>οὐδὲ μὲν οὐδὲ Τρῶας ἀγήνορας εἴασεν Ἕκτωρ</l>
<l n="300">εὕδειν, ἀλλʼ ἄμυδις κικλήσκετο πάντας ἀρίστους,</l>
<l>ὅσσοι ἔσαν Τρώων ἡγήτορες ἠδὲ μέδοντες·</l>
<l>τοὺς ὅ γε συγκαλέσας πυκινὴν ἀρτύνετο βουλήν·</l>
<l>τίς κέν μοι τόδε ἔργον ὑποσχόμενος τελέσειε</l>
<l>δώρῳ ἔπι μεγάλῳ; μισθὸς δέ οἱ ἄρκιος ἔσται.</l>
<l n="305">δώσω γὰρ δίφρόν τε δύω τʼ ἐριαύχενας ἵππους</l>
<l>οἵ κεν ἄριστοι ἔωσι θοῇς ἐπὶ νηυσὶν Ἀχαιῶν</l>
<l>ὅς τίς κε τλαίη, οἷ τʼ αὐτῷ κῦδος ἄροιτο,</l>
<l>νηῶν ὠκυπόρων σχεδὸν ἐλθέμεν, ἔκ τε πυθέσθαι</l>
<l>ἠέ φυλάσσονται νῆες θοαὶ ὡς τὸ πάρος περ,</l>
<l n="310">ἦ ἤδη χείρεσσιν ὑφʼ ἡμετέρῃσι δαμέντες</l>
<l>φύξιν βουλεύουσι μετὰ σφίσιν, οὐδʼ ἐθέλουσι</l>
<l>νύκτα φυλασσέμεναι, καμάτῳ ἀδηκότες αἰνῷ.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ.</l>
<l>ἦν δέ τις ἐν Τρώεσσι Δόλων Εὐμήδεος υἱὸς</l>
<l n="315">κήρυκος θείοιο πολύχρυσος πολύχαλκος,</l>
<l>ὃς δή τοι εἶδος μὲν ἔην κακός, ἀλλὰ ποδώκης·</l>
<l>αὐτὰρ ὃ μοῦνος ἔην μετὰ πέντε κασιγνήτῃσιν.</l>
<l>ὅς ῥα τότε Τρωσίν τε καὶ Ἕκτορι μῦθον ἔειπεν·</l>
<q direct="unspecified">
<l>Ἕκτορ ἔμʼ ὀτρύνει κραδίη καὶ θυμὸς ἀγήνωρ</l>
<l n="320">νηῶν ὠκυπόρων σχεδὸν ἐλθέμεν ἔκ τε πυθέσθαι.</l>
<l>ἀλλʼ ἄγε μοι τὸ σκῆπτρον ἀνάσχεο, καί μοι ὄμοσσον</l>
<l>ἦ μὲν τοὺς ἵππους τε καὶ ἅρματα ποικίλα χαλκῷ</l>
<l>δωσέμεν, οἳ φορέουσιν ἀμύμονα Πηλεΐωνα,</l>
<l>σοὶ δʼ ἐγὼ οὐχ ἅλιος σκοπὸς ἔσσομαι οὐδʼ ἀπὸ δόξης·</l>
<l n="325">τόφρα γὰρ ἐς στρατὸν εἶμι διαμπερὲς ὄφρʼ ἂν ἵκωμαι</l>
<l>νῆʼ Ἀγαμεμνονέην, ὅθι που μέλλουσιν ἄριστοι</l>
<l>βουλὰς βουλεύειν ἢ φευγέμεν ἠὲ μάχεσθαι.</l>
</q>
<l>
<milestone ed="P" unit="para"/>ὣς φάθʼ, ὃ δʼ ἐν χερσὶ σκῆπτρον λάβε καί οἱ ὄμοσσεν·</l>
<l>ἴστω νῦν Ζεὺς αὐτὸς ἐρίγδουπος πόσις Ἥρης</l>
<l n="330">μὴ μὲν τοῖς ἵπποισιν ἀνὴρ ἐποχήσεται ἄλλος</l>
<l>Τρώων, ἀλλά σέ φημι διαμπερὲς ἀγλαϊεῖσθαι.</l>
<milestone ed="p" n="332" unit="card"/>
</q>
<l>
<milestone ed="P" unit="para"/>ὣς φάτο καί ῥʼ ἐπίορκον ἐπώμοσε, τὸν δʼ ὀρόθυνεν·</l>
<l>αὐτίκα δʼ ἀμφʼ ὤμοισιν ἐβάλλετο καμπύλα τόξα,</l>
<l>ἕσσατο δʼ ἔκτοσθεν ῥινὸν πολιοῖο λύκοιο,</l>
<l n="335">κρατὶ δʼ ἐπὶ κτιδέην κυνέην, ἕλε δʼ ὀξὺν ἄκοντα,</l>
<l>βῆ δʼ ἰέναι προτὶ νῆας ἀπὸ στρατοῦ· οὐδʼ ἄρʼ ἔμελλεν</l>
<l>ἐλθὼν ἐκ νηῶν ἂψ Ἕκτορι μῦθον ἀποίσειν.</l>
<l>ἀλλʼ ὅτε δή ῥʼ ἵππων τε καὶ ἀνδρῶν κάλλιφʼ ὅμιλον,</l>
<l>βῆ ῥʼ ἀνʼ ὁδὸν μεμαώς· τὸν δὲ φράσατο προσιόντα</l>
<l n="340">διογενὴς Ὀδυσεύς, Διομήδεα δὲ προσέειπεν·</l>
<q direct="unspecified">
<l>οὗτός τις Διόμηδες ἀπὸ στρατοῦ ἔρχεται ἀνήρ,</l>
<l>οὐκ οἶδʼ ἢ νήεσσιν ἐπίσκοπος ἡμετέρῃσιν,</l>
<l>ἦ τινα συλήσων νεκύων κατατεθνηώτων.</l>
<l>ἀλλʼ ἐῶμέν μιν πρῶτα παρεξελθεῖν πεδίοιο</l>
<l n="345">τυτθόν· ἔπειτα δέ κʼ αὐτὸν ἐπαΐξαντες ἕλοιμεν</l>
<l>καρπαλίμως· εἰ δʼ ἄμμε παραφθαίησι πόδεσσιν,</l>
<l>αἰεί μιν ἐπὶ νῆας ἀπὸ στρατόφι προτιειλεῖν</l>
<l>ἔγχει ἐπαΐσσων, μή πως προτὶ ἄστυ ἀλύξῃ.</l>
</q>
<l>
<milestone ed="P" unit="para"/>ὣς ἄρα φωνήσαντε παρὲξ ὁδοῦ ἐν νεκύεσσι</l>
<l n="350">κλινθήτην· ὃ δʼ ἄρʼ ὦκα παρέδραμεν ἀφραδίῃσιν.</l>
<l>ἀλλʼ ὅτε δή ῥʼ ἀπέην ὅσσόν τʼ ἐπὶ οὖρα πέλονται</l>
<l>ἡμιόνων· αἱ γάρ τε βοῶν προφερέστεραί εἰσιν</l>
<l>ἑλκέμεναι νειοῖο βαθείης πηκτὸν ἄροτρον·</l>
<l>τὼ μὲν ἐπεδραμέτην, ὃ δʼ ἄρʼ ἔστη δοῦπον ἀκούσας.</l>
<l n="355">ἔλπετο γὰρ κατὰ θυμὸν ἀποστρέψοντας ἑταίρους</l>
<l>ἐκ Τρώων ἰέναι πάλιν Ἕκτορος ὀτρύναντος.</l>
<l>ἀλλʼ ὅτε δή ῥʼ ἄπεσαν δουρηνεκὲς ἢ καὶ ἔλασσον,</l>
<l>γνῶ ῥʼ ἄνδρας δηΐους, λαιψηρὰ δὲ γούνατʼ ἐνώμα</l>
<l>φευγέμεναι· τοὶ δʼ αἶψα διώκειν ὁρμήθησαν.</l>
<l n="360">ὡς δʼ ὅτε καρχαρόδοντε δύω κύνε εἰδότε θήρης</l>
<l>ἢ κεμάδʼ ἠὲ λαγωὸν ἐπείγετον ἐμμενὲς αἰεὶ</l>
<l>χῶρον ἀνʼ ὑλήενθʼ, ὃ δέ τε προθέῃσι μεμηκώς,</l>
<l>ὣς τὸν Τυδεΐδης ἠδʼ ὃ πτολίπορθος Ὀδυσσεὺς</l>
<l>λαοῦ ἀποτμήξαντε διώκετον ἐμμενὲς αἰεί.</l>
<l n="365">ἀλλʼ ὅτε δὴ τάχʼ ἔμελλε μιγήσεσθαι φυλάκεσσι</l>
<l>φεύγων ἐς νῆας, τότε δὴ μένος ἔμβαλʼ Ἀθήνη</l>
<l>Τυδεΐδῃ, ἵνα μή τις Ἀχαιῶν χαλκοχιτώνων</l>
<l>φθαίη ἐπευξάμενος βαλέειν, ὃ δὲ δεύτερος ἔλθοι.</l>
<l>δουρὶ δʼ ἐπαΐσσων προσέφη κρατερὸς Διομήδης·</l>
<q direct="unspecified">
<l n="370">ἠὲ μένʼ ἠέ σε δουρὶ κιχήσομαι, οὐδέ σέ φημι</l>
<l>δηρὸν ἐμῆς ἀπὸ χειρὸς ἀλύξειν αἰπὺν ὄλεθρον.</l>
</q>
<milestone ed="p" n="372" unit="card"/>
<l>
<milestone ed="P" unit="para"/>ἦ ῥα καὶ ἔγχος ἀφῆκεν, ἑκὼν δʼ ἡμάρτανε φωτός·</l>
<l>δεξιτερὸν δʼ ὑπὲρ ὦμον ἐΰξου δουρὸς ἀκωκὴ</l>
<l>ἐν γαίῃ ἐπάγη· ὃ δʼ ἄρʼ ἔστη τάρβησέν τε</l>
<l n="375">βαμβαίνων· ἄραβος δὲ διὰ στόμα γίγνετʼ ὀδόντων·</l>
<l>χλωρὸς ὑπαὶ δείους· τὼ δʼ ἀσθμαίνοντε κιχήτην,</l>
<l>χειρῶν δʼ ἁψάσθην· ὃ δὲ δακρύσας ἔπος ηὔδα·</l>
<q direct="unspecified">
<l>ζωγρεῖτʼ, αὐτὰρ ἐγὼν ἐμὲ λύσομαι· ἔστι γὰρ ἔνδον</l>
<l>χαλκός τε χρυσός τε πολύκμητός τε σίδηρος,</l>
<l n="380">τῶν κʼ ὔμμιν χαρίσαιτο πατὴρ ἀπερείσιʼ ἄποινα</l>
<l>εἴ κεν ἐμὲ ζωὸν πεπύθοιτʼ ἐπὶ νηυσὶν Ἀχαιῶν.</l>
</q>
<l>
<milestone ed="P" unit="para"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>θάρσει, μηδέ τί τοι θάνατος καταθύμιος ἔστω.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
<l n="385">πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος</l>
<l>νύκτα διʼ ὀρφναίην, ὅτε θʼ εὕδουσι βροτοὶ ἄλλοι;</l>
<l>ἤ τινα συλήσων νεκύων κατατεθνηώτων;</l>
<l>ἦ σʼ Ἕκτωρ προέηκε διασκοπιᾶσθαι ἕκαστα</l>
<l>νῆας ἔπι γλαφυράς; ἦ σʼ αὐτὸν θυμὸς ἀνῆκε;</l>
</q>
<l n="390">
<milestone ed="P" unit="para"/>τὸν δʼ ἠμείβετʼ ἔπειτα Δόλων, ὑπὸ δʼ ἔτρεμε γυῖα·</l>
<q direct="unspecified">
<l>πολλῇσίν μʼ ἄτῃσι παρὲκ νόον ἤγαγεν Ἕκτωρ,</l>
<l>ὅς μοι Πηλεΐωνος ἀγαυοῦ μώνυχας ἵππους</l>
<l>δωσέμεναι κατένευσε καὶ ἅρματα ποικίλα χαλκῷ,</l>
<l>ἠνώγει δέ μʼ ἰόντα θοὴν διὰ νύκτα μέλαιναν</l>
<l n="395">ἀνδρῶν δυσμενέων σχεδὸν ἐλθέμεν, ἔκ τε πυθέσθαι</l>
<l>ἠὲ φυλάσσονται νῆες θοαὶ ὡς τὸ πάρος περ,</l>
<l>ἦ ἤδη χείρεσσιν ὑφʼ ἡμετέρῃσι δαμέντες</l>
<l>φύξιν βουλεύουσι μετὰ σφίσιν, οὐδʼ ἐθέλουσι</l>
<l>νύκτα φυλασσέμεναι, καμάτῳ ἀδηκότες αἰνῷ.</l>
</q>
<l n="400">
<milestone ed="P" unit="para"/>τὸν δʼ ἐπιμειδήσας προσέφη πολύμητις Ὀδυσσεύς·</l>
<q direct="unspecified">
<l>ἦ ῥά νύ τοι μεγάλων δώρων ἐπεμαίετο θυμὸς</l>
<l>ἵππων Αἰακίδαο δαΐφρονος· οἳ δʼ ἀλεγεινοὶ</l>
<l>ἀνδράσι γε θνητοῖσι δαμήμεναι ἠδʼ ὀχέεσθαι</l>
<l>ἄλλῳ γʼ ἢ Ἀχιλῆϊ, τὸν ἀθανάτη τέκε μήτηρ.</l>
<l n="405">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
<l>ποῦ νῦν δεῦρο κιὼν λίπες Ἕκτορα ποιμένα λαῶν;</l>
<l>ποῦ δέ οἱ ἔντεα κεῖται ἀρήϊα, ποῦ δέ οἱ ἵπποι;</l>
<l>πῶς δαὶ τῶν ἄλλων Τρώων φυλακαί τε καὶ εὐναί;</l>
<l>ἅσσά τε μητιόωσι μετὰ σφίσιν, ἢ μεμάασιν</l>
<l n="410">αὖθι μένειν παρὰ νηυσὶν ἀπόπροθεν, ἦε πόλιν δὲ</l>
<l>ἂψ ἀναχωρήσουσιν, ἐπεὶ δαμάσαντό γʼ Ἀχαιούς.</l>
</q>
<milestone ed="p" n="412" unit="card"/>
<l>
<milestone ed="P" unit="para"/>τὸν δʼ αὖτε προσέειπε Δόλων Εὐμήδεος υἱός·</l>
<q direct="unspecified">
<l>τοὶ γὰρ ἐγώ τοι ταῦτα μάλʼ ἀτρεκέως καταλέξω.</l>
<l>Ἕκτωρ μὲν μετὰ τοῖσιν, ὅσοι βουληφόροι εἰσί,</l>
<l n="415">βουλὰς βουλεύει θείου παρὰ σήματι Ἴλου</l>
<l>νόσφιν ἀπὸ φλοίσβου· φυλακὰς δʼ ἃς εἴρεαι ἥρως</l>
<l>οὔ τις κεκριμένη ῥύεται στρατὸν οὐδὲ φυλάσσει.</l>
<l>ὅσσαι μὲν Τρώων πυρὸς ἐσχάραι, οἷσιν ἀνάγκη</l>
<l>οἷ δʼ ἐγρηγόρθασι φυλασσέμεναί τε κέλονται</l>
<l n="420">ἀλλήλοις· ἀτὰρ αὖτε πολύκλητοι ἐπίκουροι</l>
<l>εὕδουσι· Τρωσὶν γὰρ ἐπιτραπέουσι φυλάσσειν·</l>
<l>οὐ γάρ σφιν παῖδες σχεδὸν εἵαται οὐδὲ γυναῖκες.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>πῶς γὰρ νῦν Τρώεσσι μεμιγμένοι ἱπποδάμοισιν</l>
<l n="425">εὕδουσʼ ἦ ἀπάνευθε; δίειπέ μοι ὄφρα δαείω.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Δόλων Εὐμήδεος υἱός·</l>
<q direct="unspecified">
<l>τοὶ γὰρ ἐγὼ καὶ ταῦτα μάλʼ ἀτρεκέως καταλέξω.</l>
<l>πρὸς μὲν ἁλὸς Κᾶρες καὶ Παίονες ἀγκυλότοξοι</l>
<l>καὶ Λέλεγες καὶ Καύκωνες δῖοί τε Πελασγοί,</l>
<l n="430">πρὸς Θύμβρης δʼ ἔλαχον Λύκιοι Μυσοί τʼ ἀγέρωχοι</l>
<l>καὶ Φρύγες ἱππόμαχοι καὶ Μῄονες ἱπποκορυσταί.</l>
<l>ἀλλὰ τί ἢ ἐμὲ ταῦτα διεξερέεσθε ἕκαστα;</l>
<l>εἰ γὰρ δὴ μέματον Τρώων καταδῦναι ὅμιλον</l>
<l>Θρήϊκες οἷδʼ ἀπάνευθε νεήλυδες ἔσχατοι ἄλλων·</l>
<l n="435">ἐν δέ σφιν Ῥῆσος βασιλεὺς πάϊς Ἠϊονῆος.</l>
<l>τοῦ δὴ καλλίστους ἵππους ἴδον ἠδὲ μεγίστους·</l>
<l>λευκότεροι χιόνος, θείειν δʼ ἀνέμοισιν ὁμοῖοι·</l>
<l>ἅρμα δέ οἱ χρυσῷ τε καὶ ἀργύρῳ εὖ ἤσκηται·</l>
<l>τεύχεα δὲ χρύσεια πελώρια θαῦμα ἰδέσθαι</l>
<l n="440">ἤλυθʼ ἔχων· τὰ μὲν οὔ τι καταθνητοῖσιν ἔοικεν</l>
<l>ἄνδρεσσιν φορέειν, ἀλλʼ ἀθανάτοισι θεοῖσιν.</l>
<l>ἀλλʼ ἐμὲ μὲν νῦν νηυσὶ πελάσσετον ὠκυπόροισιν,</l>
<l>ἠέ με δήσαντες λίπετʼ αὐτόθι νηλέϊ δεσμῷ,</l>
<l>ὄφρά κεν ἔλθητον καὶ πειρηθῆτον ἐμεῖο</l>
<l n="445">ἠὲ κατʼ αἶσαν ἔειπον ἐν ὑμῖν, ἦε καὶ οὐκί.</l>
</q>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη κρατερὸς Διομήδης·</l>
<q direct="unspecified">
<l>μὴ δή μοι φύξίν γε Δόλων ἐμβάλλεο θυμῷ·</l>
<l>ἐσθλά περ ἀγγείλας, ἐπεὶ ἵκεο χεῖρας ἐς ἁμάς.</l>
<l>εἰ μὲν γάρ κέ σε νῦν ἀπολύσομεν ἠὲ μεθῶμεν,</l>
<l n="450">ἦ τε καὶ ὕστερον εἶσθα θοὰς ἐπὶ νῆας Ἀχαιῶν</l>
<l>ἠὲ διοπτεύσων ἢ ἐναντίβιον πολεμίξων·</l>
<l>εἰ δέ κʼ ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς,</l>
<l>οὐκέτʼ ἔπειτα σὺ πῆμά ποτʼ ἔσσεαι Ἀργείοισιν.</l>
</q>
<milestone ed="p" n="454" unit="card"/>
<l>
<milestone ed="P" unit="para"/>ἦ, καὶ ὃ μέν μιν ἔμελλε γενείου χειρὶ παχείῃ</l>
<l n="455">ἁψάμενος λίσσεσθαι, ὃ δʼ αὐχένα μέσσον ἔλασσε</l>
<l>φασγάνῳ ἀΐξας, ἀπὸ δʼ ἄμφω κέρσε τένοντε·</l>
<l>φθεγγομένου δʼ ἄρα τοῦ γε κάρη κονίῃσιν ἐμίχθη.</l>
<l>τοῦ δʼ ἀπὸ μὲν κτιδέην κυνέην κεφαλῆφιν ἕλοντο</l>
<l>καὶ λυκέην καὶ τόξα παλίντονα καὶ δόρυ μακρόν·</l>
<l n="460">καὶ τά γʼ Ἀθηναίῃ ληΐτιδι δῖος Ὀδυσσεὺς</l>
<l>ὑψόσʼ ἀνέσχεθε χειρὶ καὶ εὐχόμενος ἔπος ηὔδα·</l>
<q direct="unspecified">
<l>χαῖρε θεὰ τοῖσδεσσι· σὲ γὰρ πρώτην ἐν Ὀλύμπῳ</l>
<l>πάντων ἀθανάτων ἐπιδωσόμεθʼ· ἀλλὰ καὶ αὖτις</l>
<l>πέμψον ἐπὶ Θρῃκῶν ἀνδρῶν ἵππους τε καὶ εὐνάς.</l>
</q>
<l n="465">
<milestone ed="P" unit="para"/>ὣς ἄρʼ ἐφώνησεν, καὶ ἀπὸ ἕθεν ὑψόσʼ ἀείρας</l>
<l>θῆκεν ἀνὰ μυρίκην· δέελον δʼ ἐπὶ σῆμά τʼ ἔθηκε</l>
<l>συμμάρψας δόνακας μυρίκης τʼ ἐριθηλέας ὄζους,</l>
<l>μὴ λάθοι αὖτις ἰόντε θοὴν διὰ νύκτα μέλαιναν.</l>
<l>τὼ δὲ βάτην προτέρω διά τʼ ἔντεα καὶ μέλαν αἷμα,</l>
<l n="470">αἶψα δʼ ἐπὶ Θρῃκῶν ἀνδρῶν τέλος ἷξον ἰόντες.</l>
<l>οἳ δʼ εὗδον καμάτῳ ἀδηκότες, ἔντεα δέ σφιν</l>
<l>καλὰ παρʼ αὐτοῖσι χθονὶ κέκλιτο εὖ κατὰ κόσμον</l>
<l>τριστοιχί· παρὰ δέ σφιν ἑκάστῳ δίζυγες ἵπποι.</l>
<l>Ῥῆσος δʼ ἐν μέσῳ εὗδε, παρʼ αὐτῷ δʼ ὠκέες ἵπποι</l>
<l n="475">ἐξ ἐπιδιφριάδος πυμάτης ἱμᾶσι δέδεντο.</l>
<l>τὸν δʼ Ὀδυσεὺς προπάροιθεν ἰδὼν Διομήδεϊ δεῖξεν·</l>
<l>οὗτός τοι Διόμηδες ἀνήρ, οὗτοι δέ τοι ἵπποι,</l>
<l>οὓς νῶϊν πίφαυσκε Δόλων ὃν ἐπέφνομεν ἡμεῖς.</l>
<l>ἀλλʼ ἄγε δὴ πρόφερε κρατερὸν μένος· οὐδέ τί σε χρὴ</l>
<l n="480">ἑστάμεναι μέλεον σὺν τεύχεσιν, ἀλλὰ λύʼ ἵππους·</l>
<l>ἠὲ σύ γʼ ἄνδρας ἔναιρε, μελήσουσιν δʼ ἐμοὶ ἵπποι.</l>
</q>
<l>
<milestone ed="P" unit="para"/>ὣς φάτο, τῷ δʼ ἔμπνευσε μένος γλαυκῶπις Ἀθήνη,</l>
<l>κτεῖνε δʼ ἐπιστροφάδην· τῶν δὲ στόνος ὄρνυτʼ ἀεικὴς</l>
<l>ἄορι θεινομένων, ἐρυθαίνετο δʼ αἵματι γαῖα.</l>
<l n="485">ὡς δὲ λέων μήλοισιν ἀσημάντοισιν ἐπελθὼν</l>
<l>αἴγεσιν ἢ ὀΐεσσι κακὰ φρονέων ἐνορούσῃ,</l>
<l>ὣς μὲν Θρήϊκας ἄνδρας ἐπῴχετο Τυδέος υἱὸς</l>
<l>ὄφρα δυώδεκʼ ἔπεφνεν· ἀτὰρ πολύμητις Ὀδυσσεὺς</l>
<l>ὅν τινα Τυδεΐδης ἄορι πλήξειε παραστὰς</l>
<l n="490">τὸν δʼ Ὀδυσεὺς μετόπισθε λαβὼν ποδὸς ἐξερύσασκε,</l>
<l>τὰ φρονέων κατὰ θυμὸν ὅπως καλλίτριχες ἵπποι</l>
<l>ῥεῖα διέλθοιεν μηδὲ τρομεοίατο θυμῷ</l>
<l>νεκροῖς ἀμβαίνοντες· ἀήθεσσον γὰρ ἔτʼ αὐτῶν.</l>
<l>ἀλλʼ ὅτε δὴ βασιλῆα κιχήσατο Τυδέος υἱός,</l>
<l n="495">τὸν τρισκαιδέκατον μελιηδέα θυμὸν ἀπηύρα</l>
<l>ἀσθμαίνοντα· κακὸν γὰρ ὄναρ κεφαλῆφιν ἐπέστη</l>
<l>τὴν νύκτʼ Οἰνεΐδαο πάϊς διὰ μῆτιν Ἀθήνης.</l>
<l>τόφρα δʼ ἄρʼ ὃ τλήμων Ὀδυσεὺς λύε μώνυχας ἵππους,</l>
<l>σὺν δʼ ἤειρεν ἱμᾶσι καὶ ἐξήλαυνεν ὁμίλου</l>
<l n="500">τόξῳ ἐπιπλήσσων, ἐπεὶ οὐ μάστιγα φαεινὴν</l>
<l>ποικίλου ἐκ δίφροιο νοήσατο χερσὶν ἑλέσθαι·</l>
<l>ῥοίζησεν δʼ ἄρα πιφαύσκων Διομήδεϊ δίῳ.</l>
<milestone ed="p" n="503" unit="card"/>
<l>
<milestone ed="P" unit="para"/>αὐτὰρ ὃ μερμήριζε μένων ὅ τι κύντατον ἕρδοι,</l>
<l>ἢ ὅ γε δίφρον ἑλών, ὅθι ποικίλα τεύχεʼ ἔκειτο,</l>
<l n="505">ῥυμοῦ ἐξερύοι ἢ ἐκφέροι ὑψόσʼ ἀείρας,</l>
<l>ἦ ἔτι τῶν πλεόνων Θρῃκῶν ἀπὸ θυμὸν ἕλοιτο.</l>
<l>εἷος ὃ ταῦθʼ ὥρμαινε κατὰ φρένα, τόφρα δʼ Ἀθήνη</l>
<l>ἐγγύθεν ἱσταμένη προσέφη Διομήδεα δῖον·</l>
<q direct="unspecified">
<l>νόστου δὴ μνῆσαι μεγαθύμου Τυδέος υἱὲ</l>
<l n="510">νῆας ἔπι γλαφυράς, μὴ καὶ πεφοβημένος ἔλθῃς,</l>
<l>μή πού τις καὶ Τρῶας ἐγείρῃσιν θεὸς ἄλλος.</l>
</q>
<l>
<milestone ed="P" unit="para"/>ὣς φάθʼ, ὃ δὲ ξυνέηκε θεᾶς ὄπα φωνησάσης,</l>
<l>καρπαλίμως δʼ ἵππων ἐπεβήσετο· κόψε δʼ Ὀδυσσεὺς</l>
<l>τόξῳ· τοὶ δʼ ἐπέτοντο θοὰς ἐπὶ νῆας Ἀχαιῶν.</l>
<l n="515">
<milestone ed="P" unit="para"/>οὐδʼ ἀλαοσκοπιὴν εἶχʼ ἀργυρότοξος Ἀπόλλων</l>
<l>ὡς ἴδʼ Ἀθηναίην μετὰ Τυδέος υἱὸν ἕπουσαν·</l>
<l>τῇ κοτέων Τρώων κατεδύσετο πουλὺν ὅμιλον,</l>
<l>ὦρσεν δὲ Θρῃκῶν βουληφόρον Ἱπποκόωντα</l>
<l>Ῥήσου ἀνεψιὸν ἐσθλόν· ὃ δʼ ἐξ ὕπνου ἀνορούσας</l>
<l n="520">ὡς ἴδε χῶρον ἐρῆμον, ὅθʼ ἕστασαν ὠκέες ἵπποι,</l>
<l>ἄνδράς τʼ ἀσπαίροντας ἐν ἀργαλέῃσι φονῇσιν,</l>
<l>ᾤμωξέν τʼ ἄρʼ ἔπειτα φίλον τʼ ὀνόμηνεν ἑταῖρον.</l>
<l>Τρώων δὲ κλαγγή τε καὶ ἄσπετος ὦρτο κυδοιμὸς</l>
<l>θυνόντων ἄμυδις· θηεῦντο δὲ μέρμερα ἔργα</l>
<l n="525">ὅσσʼ ἄνδρες ῥέξαντες ἔβαν κοίλας ἐπὶ νῆας.</l>
<l>
<milestone ed="P" unit="para"/>οἳ δʼ ὅτε δή ῥʼ ἵκανον ὅθι σκοπὸν Ἕκτορος ἔκταν,</l>
<l>ἔνθʼ Ὀδυσεὺς μὲν ἔρυξε Διῒ φίλος ὠκέας ἵππους,</l>
<l>Τυδεΐδης δὲ χαμᾶζε θορὼν ἔναρα βροτόεντα</l>
<l>ἐν χείρεσσʼ Ὀδυσῆϊ τίθει, ἐπεβήσετο δʼ ἵππων·</l>
<l n="530">μάστιξεν δʼ ἵππους, τὼ δʼ οὐκ ἀέκοντε πετέσθην</l>
<l>νῆας ἔπι γλαφυράς· τῇ γὰρ φίλον ἔπλετο θυμῷ.</l>
<l>Νέστωρ δὲ πρῶτος κτύπον ἄϊε φώνησέν τε·</l>
<l>ὦ φίλοι Ἀργείων ἡγήτορες ἠδὲ μέδοντες</l>
<l>ψεύσομαι, ἦ ἔτυμον ἐρέω; κέλεται δέ με θυμός.</l>
<l n="535">ἵππων μʼ ὠκυπόδων ἀμφὶ κτύπος οὔατα βάλλει.</l>
<l>αἲ γὰρ δὴ Ὀδυσεύς τε καὶ ὃ κρατερὸς Διομήδης</l>
<l>ὧδʼ ἄφαρ ἐκ Τρώων ἐλασαίατο μώνυχας ἵππους·</l>
<l>ἀλλʼ αἰνῶς δείδοικα κατὰ φρένα μή τι πάθωσιν</l>
<l>Ἀργείων οἳ ἄριστοι ὑπὸ Τρώων ὀρυμαγδοῦ.</l>
<milestone ed="p" n="540" unit="card"/>
<l n="540">
<milestone ed="P" unit="para"/>οὔ πω πᾶν εἴρητο ἔπος ὅτʼ ἄρʼ ἤλυθον αὐτοί.</l>
<l>καί ῥʼ οἳ μὲν κατέβησαν ἐπὶ χθόνα, τοὶ δὲ χαρέντες</l>
<l>δεξιῇ ἠσπάζοντο ἔπεσσί τε μειλιχίοισι·</l>
<l>πρῶτος δʼ ἐξερέεινε Γερήνιος ἱππότα Νέστωρ·</l>
<l>εἴπʼ ἄγε μʼ ὦ πολύαινʼ Ὀδυσεῦ μέγα κῦδος Ἀχαιῶν</l>
<l n="545">ὅππως τοῦσδʼ ἵππους λάβετον καταδύντες ὅμιλον</l>
<l>Τρώων, ἦ τίς σφωε πόρεν θεὸς ἀντιβολήσας.</l>
<l>αἰνῶς ἀκτίνεσσιν ἐοικότες ἠελίοιο.</l>
<l>αἰεὶ μὲν Τρώεσσʼ ἐπιμίσγομαι, οὐδέ τί φημι</l>
<l>μιμνάζειν παρὰ νηυσὶ γέρων περ ἐὼν πολεμιστής·</l>
<l n="550">ἀλλʼ οὔ πω τοίους ἵππους ἴδον οὐδὲ νόησα.</l>
<l>ἀλλά τινʼ ὔμμʼ ὀΐω δόμεναι θεὸν ἀντιάσαντα·</l>
<l>ἀμφοτέρω γὰρ σφῶϊ φιλεῖ νεφεληγερέτα Ζεὺς</l>
<l>κούρη τʼ αἰγιόχοιο Διὸς γλαυκῶπις Ἀθήνη.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="555">ὦ Νέστορ Νηληϊάδη μέγα κῦδος Ἀχαιῶν</l>
<l>ῥεῖα θεός γʼ ἐθέλων καὶ ἀμείνονας ἠέ περ οἵδε</l>
<l>ἵππους δωρήσαιτʼ, ἐπεὶ ἢ πολὺ φέρτεροί εἰσιν.</l>
<l>ἵπποι δʼ οἵδε γεραιὲ νεήλυδες οὓς ἐρεείνεις</l>
<l>Θρηΐκιοι· τὸν δέ σφιν ἄνακτʼ ἀγαθὸς Διομήδης</l>
<l n="560">ἔκτανε, πὰρ δʼ ἑτάρους δυοκαίδεκα πάντας ἀρίστους.</l>
<l>τὸν τρισκαιδέκατον σκοπὸν εἵλομεν ἐγγύθι νηῶν,</l>
<l>τόν ῥα διοπτῆρα στρατοῦ ἔμμεναι ἡμετέροιο</l>
<l>Ἕκτωρ τε προέηκε καὶ ἄλλοι Τρῶες ἀγαυοί.</l>
</q>
<l>
<milestone ed="P" unit="para"/>ὣς εἰπὼν τάφροιο διήλασε μώνυχας ἵππους</l>
<l n="565">καγχαλόων· ἅμα δʼ ἄλλοι ἴσαν χαίροντες Ἀχαιοί.</l>
<l>οἳ δʼ ὅτε Τυδεΐδεω κλισίην εὔτυκτον ἵκοντο,</l>
<l>ἵππους μὲν κατέδησαν ἐϋτμήτοισιν ἱμᾶσι</l>
<l>φάτνῃ ἐφʼ ἱππείῃ, ὅθι περ Διομήδεος ἵπποι</l>
<l>ἕστασαν ὠκύποδες μελιηδέα πυρὸν ἔδοντες·</l>
<l n="570">νηῒ δʼ ἐνὶ πρυμνῇ ἔναρα βροτόεντα Δόλωνος</l>
<l>θῆκʼ Ὀδυσεύς, ὄφρʼ ἱρὸν ἑτοιμασσαίατʼ Ἀθήνῃ.</l>
<l>αὐτοὶ δʼ ἱδρῶ πολλὸν ἀπενίζοντο θαλάσσῃ</l>
<l>ἐσβάντες κνήμας τε ἰδὲ λόφον ἀμφί τε μηρούς.</l>
<l>αὐτὰρ ἐπεί σφιν κῦμα θαλάσσης ἱδρῶ πολλὸν</l>
<l n="575">νίψεν ἀπὸ χρωτὸς καὶ ἀνέψυχθεν φίλον ἦτορ,</l>
<l>ἔς ῥʼ ἀσαμίνθους βάντες ἐϋξέστας λούσαντο.</l>
<l>τὼ δὲ λοεσσαμένω καὶ ἀλειψαμένω λίπʼ ἐλαίῳ</l>
<l>δείπνῳ ἐφιζανέτην, ἀπὸ δὲ κρητῆρος Ἀθήνῃ</l>
<l>πλείου ἀφυσσόμενοι λεῖβον μελιηδέα οἶνον.</l>
</div1>
<div1 type="Book" n="11">
<milestone ed="p" n="1" unit="card"/>
<l>
<milestone ed="P" unit="para"/>ἠὼς δʼ ἐκ λεχέων παρʼ ἀγαυοῦ Τιθωνοῖο</l>
<l>ὄρνυθʼ, ἵνʼ ἀθανάτοισι φόως φέροι ἠδὲ βροτοῖσι·</l>
<l>Ζεὺς δʼ Ἔριδα προΐαλλε θοὰς ἐπὶ νῆας Ἀχαιῶν</l>
<l>ἀργαλέην, πολέμοιο τέρας μετὰ χερσὶν ἔχουσαν.</l>
<l n="5">στῆ δʼ ἐπʼ Ὀδυσσῆος μεγακήτεϊ νηῒ μελαίνῃ,</l>
<l>ἥ ῥʼ ἐν μεσσάτῳ ἔσκε γεγωνέμεν ἀμφοτέρωσε,</l>
<l>ἠμὲν ἐπʼ Αἴαντος κλισίας Τελαμωνιάδαο</l>
<l>ἠδʼ ἐπʼ Ἀχιλλῆος, τοί ῥʼ ἔσχατα νῆας ἐΐσας</l>
<l>εἴρυσαν ἠνορέῃ πίσυνοι καὶ κάρτεϊ χειρῶν</l>
<l n="10">ἔνθα στᾶσʼ ἤϋσε θεὰ μέγα τε δεινόν τε</l>
<l>ὄρθιʼ, Ἀχαιοῖσιν δὲ μέγα σθένος ἔμβαλʼ ἑκάστῳ</l>
<l>καρδίῃ ἄληκτον πολεμίζειν ἠδὲ μάχεσθαι.</l>
<l>τοῖσι δʼ ἄφαρ πόλεμος γλυκίων γένετʼ ἠὲ νέεσθαι</l>
<l>ἐν νηυσὶ γλαφυρῇσι φίλην ἐς πατρίδα γαῖαν.</l>
<l n="15">
<milestone ed="P" unit="para"/>Ἀτρεΐδης δʼ ἐβόησεν ἰδὲ ζώννυσθαι ἄνωγεν</l>
<l>Ἀργείους· ἐν δʼ αὐτὸς ἐδύσετο νώροπα χαλκόν.</l>
<l>κνημῖδας μὲν πρῶτα περὶ κνήμῃσιν ἔθηκε</l>
<l>καλὰς ἀργυρέοισιν ἐπισφυρίοις ἀραρυίας·</l>
<l>δεύτερον αὖ θώρηκα περὶ στήθεσσιν ἔδυνε,</l>
<l n="20">τόν ποτέ οἱ Κινύρης δῶκε ξεινήϊον εἶναι.</l>
<l>πεύθετο γὰρ Κύπρον δὲ μέγα κλέος οὕνεκʼ Ἀχαιοὶ</l>
<l>ἐς Τροίην νήεσσιν ἀναπλεύσεσθαι ἔμελλον·</l>
<l>τοὔνεκά οἱ τὸν δῶκε χαριζόμενος βασιλῆϊ.</l>
<l>τοῦ δʼ ἤτοι δέκα οἶμοι ἔσαν μέλανος κυάνοιο,</l>
<l n="25">δώδεκα δὲ χρυσοῖο καὶ εἴκοσι κασσιτέροιο·</l>
<l>κυάνεοι δὲ δράκοντες ὀρωρέχατο προτὶ δειρὴν</l>
<l>τρεῖς ἑκάτερθʼ ἴρισσιν ἐοικότες, ἅς τε Κρονίων</l>
<l>ἐν νέφεϊ στήριξε, τέρας μερόπων ἀνθρώπων.</l>
<l>ἀμφὶ δʼ ἄρʼ ὤμοισιν βάλετο ξίφος· ἐν δέ οἱ ἧλοι</l>
<l n="30">χρύσειοι πάμφαινον, ἀτὰρ περὶ κουλεὸν ἦεν</l>
<l>ἀργύρεον χρυσέοισιν ἀορτήρεσσιν ἀρηρός.</l>
<l>ἂν δʼ ἕλετʼ ἀμφιβρότην πολυδαίδαλον ἀσπίδα θοῦριν</l>
<l>καλήν, ἣν πέρι μὲν κύκλοι δέκα χάλκεοι ἦσαν,</l>
<l>ἐν δέ οἱ ὀμφαλοὶ ἦσαν ἐείκοσι κασσιτέροιο</l>
<l n="35">λευκοί, ἐν δὲ μέσοισιν ἔην μέλανος κυάνοιο.</l>
<l>τῇ δʼ ἐπὶ μὲν Γοργὼ βλοσυρῶπις ἐστεφάνωτο</l>
<l>δεινὸν δερκομένη, περὶ δὲ Δεῖμός τε Φόβος τε.</l>
<l>τῆς δʼ ἐξ ἀργύρεος τελαμὼν ἦν· αὐτὰρ ἐπʼ αὐτοῦ</l>
<l>κυάνεος ἐλέλικτο δράκων, κεφαλαὶ δέ οἱ ἦσαν</l>
<l n="40">τρεῖς ἀμφιστρεφέες ἑνὸς αὐχένος ἐκπεφυυῖαι.</l>
<l>κρατὶ δʼ ἐπʼ ἀμφίφαλον κυνέην θέτο τετραφάληρον</l>
<l>ἵππουριν· δεινὸν δὲ λόφος καθύπερθεν ἔνευεν.</l>
<l>εἵλετο δʼ ἄλκιμα δοῦρε δύω κεκορυθμένα χαλκῷ</l>
<l>ὀξέα· τῆλε δὲ χαλκὸς ἀπʼ αὐτόφιν οὐρανὸν εἴσω</l>
<l n="45">λάμπʼ· ἐπὶ δʼ ἐγδούπησαν Ἀθηναίη τε καὶ Ἥρη</l>
<l>τιμῶσαι βασιλῆα πολυχρύσοιο Μυκήνης.</l>
<milestone ed="p" n="47" unit="card"/>
<l>
<milestone ed="P" unit="para"/>ἡνιόχῳ μὲν ἔπειτα ἑῷ ἐπέτελλεν ἕκαστος</l>
<l>ἵππους εὖ κατὰ κόσμον ἐρυκέμεν αὖθʼ ἐπὶ τάφρῳ,</l>
<l>αὐτοὶ δὲ πρυλέες σὺν τεύχεσι θωρηχθέντες</l>
<l n="50">ῥώοντʼ· ἄσβεστος δὲ βοὴ γένετʼ ἠῶθι πρό.</l>
<l>φθὰν δὲ μέγʼ ἱππήων ἐπὶ τάφρῳ κοσμηθέντες,</l>
<l>ἱππῆες δʼ ὀλίγον μετεκίαθον· ἐν δὲ κυδοιμὸν</l>
<l>ὦρσε κακὸν Κρονίδης, κατὰ δʼ ὑψόθεν ἧκεν ἐέρσας</l>
<l>αἵματι μυδαλέας ἐξ αἰθέρος, οὕνεκʼ ἔμελλε</l>
<l n="55">πολλὰς ἰφθίμους κεφαλὰς Ἄϊδι προϊάψειν.</l>
<l>
<milestone ed="P" unit="para"/>Τρῶες δʼ αὖθʼ ἑτέρωθεν ἐπὶ θρωσμῷ πεδίοιο</l>
<l>Ἕκτορά τʼ ἀμφὶ μέγαν καὶ ἀμύμονα Πουλυδάμαντα</l>
<l>Αἰνείαν θʼ, ὃς Τρωσὶ θεὸς ὣς τίετο δήμῳ,</l>
<l>τρεῖς τʼ Ἀντηνορίδας Πόλυβον καὶ Ἀγήνορα δῖον</l>
<l n="60">ἠΐθεόν τʼ Ἀκάμαντʼ ἐπιείκελον ἀθανάτοισιν.</l>
<l>Ἕκτωρ δʼ ἐν πρώτοισι φέρʼ ἀσπίδα πάντοσʼ ἐΐσην,</l>
<l>οἷος δʼ ἐκ νεφέων ἀναφαίνεται οὔλιος ἀστὴρ</l>
<l>παμφαίνων, τοτὲ δʼ αὖτις ἔδυ νέφεα σκιόεντα,</l>
<l>ὣς Ἕκτωρ ὁτὲ μέν τε μετὰ πρώτοισι φάνεσκεν,</l>
<l n="65">ἄλλοτε δʼ ἐν πυμάτοισι κελεύων· πᾶς δʼ ἄρα χαλκῷ</l>
<l>λάμφʼ ὥς τε στεροπὴ πατρὸς Διὸς αἰγιόχοιο.</l>
<l>
<milestone ed="P" unit="para"/>οἳ δʼ, ὥς τʼ ἀμητῆρες ἐναντίοι ἀλλήλοισιν</l>
<l>ὄγμον ἐλαύνωσιν ἀνδρὸς μάκαρος κατʼ ἄρουραν</l>
<l>πυρῶν ἢ κριθῶν· τὰ δὲ δράγματα ταρφέα πίπτει·</l>
<l n="70">ὣς Τρῶες καὶ Ἀχαιοὶ ἐπʼ ἀλλήλοισι θορόντες</l>
<l>δῄουν, οὐδʼ ἕτεροι μνώοντʼ ὀλοοῖο φόβοιο.</l>
<l>ἴσας δʼ ὑσμίνη κεφαλὰς ἔχεν, οἳ δὲ λύκοι ὣς</l>
<l>θῦνον· Ἔρις δʼ ἄρʼ ἔχαιρε πολύστονος εἰσορόωσα·</l>
<l>οἴη γάρ ῥα θεῶν παρετύγχανε μαρναμένοισιν,</l>
<l n="75">οἳ δʼ ἄλλοι οὔ σφιν πάρεσαν θεοί, ἀλλὰ ἕκηλοι</l>
<l>σφοῖσιν ἐνὶ μεγάροισι καθήατο, ἧχι ἑκάστῳ</l>
<l>δώματα καλὰ τέτυκτο κατὰ πτύχας Οὐλύμποιο.</l>
<l>πάντες δʼ ᾐτιόωντο κελαινεφέα Κρονίωνα</l>
<l>οὕνεκʼ ἄρα Τρώεσσιν ἐβούλετο κῦδος ὀρέξαι.</l>
<l n="80">τῶν μὲν ἄρʼ οὐκ ἀλέγιζε πατήρ· ὃ δὲ νόσφι λιασθεὶς</l>
<l>τῶν ἄλλων ἀπάνευθε καθέζετο κύδεϊ γαίων</l>
<l>εἰσορόων Τρώων τε πόλιν καὶ νῆας Ἀχαιῶν</l>
<l>χαλκοῦ τε στεροπήν, ὀλλύντάς τʼ ὀλλυμένους τε.</l>
<l>
<milestone ed="P" unit="para"/>ὄφρα μὲν ἠὼς ἦν καὶ ἀέξετο ἱερὸν ἦμαρ,</l>
<milestone ed="p" n="84" unit="card"/>
<l n="85">τόφρα μάλʼ ἀμφοτέρων βέλεʼ ἥπτετο, πῖπτε δὲ λαός·</l>
<l>ἦμος δὲ δρυτόμος περ ἀνὴρ ὁπλίσσατο δεῖπνον</l>
<l>οὔρεος ἐν βήσσῃσιν, ἐπεί τʼ ἐκορέσσατο χεῖρας</l>
<l>τάμνων δένδρεα μακρά, ἅδος τέ μιν ἵκετο θυμόν,</l>
<l>σίτου τε γλυκεροῖο περὶ φρένας ἵμερος αἱρεῖ,</l>
<l n="90">τῆμος σφῇ ἀρετῇ Δαναοὶ ῥήξαντο φάλαγγας</l>
<l>κεκλόμενοι ἑτάροισι κατὰ στίχας· ἐν δʼ Ἀγαμέμνων</l>
<l>πρῶτος ὄρουσʼ, ἕλε δʼ ἄνδρα Βιάνορα ποιμένα λαῶν</l>
<l>αὐτόν, ἔπειτα δʼ ἑταῖρον Ὀϊλῆα πλήξιππον.</l>
<l>ἤτοι ὅ γʼ ἐξ ἵππων κατεπάλμενος ἀντίος ἔστη·</l>
<l n="95">τὸν δʼ ἰθὺς μεμαῶτα μετώπιον ὀξέϊ δουρὶ</l>
<l>νύξʼ, οὐδὲ στεφάνη δόρυ οἱ σχέθε χαλκοβάρεια,</l>
<l>ἀλλὰ διʼ αὐτῆς ἦλθε καὶ ὀστέου, ἐγκέφαλος δὲ</l>
<l>ἔνδον ἅπας πεπάλακτο· δάμασσε δέ μιν μεμαῶτα.</l>
<l>καὶ τοὺς μὲν λίπεν αὖθι ἄναξ ἀνδρῶν Ἀγαμέμνων</l>
<l n="100">στήθεσι παμφαίνοντας, ἐπεὶ περίδυσε χιτῶνας·</l>
<l>αὐτὰρ ὃ βῆ Ἶσόν τε καὶ Ἄντιφον ἐξεναρίξων</l>
<l>υἷε δύω Πριάμοιο νόθον καὶ γνήσιον ἄμφω</l>
<l>εἰν ἑνὶ δίφρῳ ἐόντας· ὃ μὲν νόθος ἡνιόχευεν,</l>
<l>Ἄντιφος αὖ παρέβασκε περικλυτός· ὥ ποτʼ Ἀχιλλεὺς</l>
<l n="105">Ἴδης ἐν κνημοῖσι δίδη μόσχοισι λύγοισι,</l>
<l>ποιμαίνοντʼ ἐπʼ ὄεσσι λαβών, καὶ ἔλυσεν ἀποίνων.</l>
<l>δὴ τότε γʼ Ἀτρεΐδης εὐρὺ κρείων Ἀγαμέμνων</l>
<l>τὸν μὲν ὑπὲρ μαζοῖο κατὰ στῆθος βάλε δουρί,</l>
<l>Ἄντιφον αὖ παρὰ οὖς ἔλασε ξίφει, ἐκ δʼ ἔβαλʼ ἵππων.</l>
<l n="110">σπερχόμενος δʼ ἀπὸ τοῖιν ἐσύλα τεύχεα καλὰ</l>
<l>γιγνώσκων· καὶ γάρ σφε πάρος παρὰ νηυσὶ θοῇσιν</l>
<l>εἶδεν, ὅτʼ ἐξ Ἴδης ἄγαγεν πόδας ὠκὺς Ἀχιλλεύς.</l>
<l>ὡς δὲ λέων ἐλάφοιο ταχείης νήπια τέκνα</l>
<l>ῥηϊδίως συνέαξε λαβὼν κρατεροῖσιν ὀδοῦσιν</l>
<l n="115">ἐλθὼν εἰς εὐνήν, ἁπαλόν τέ σφʼ ἦτορ ἀπηύρα·</l>
<l>ἣ δʼ εἴ πέρ τε τύχῃσι μάλα σχεδόν, οὐ δύναταί σφι</l>
<l>χραισμεῖν· αὐτὴν γάρ μιν ὑπὸ τρόμος αἰνὸς ἱκάνει·</l>
<l>καρπαλίμως δʼ ἤϊξε διὰ δρυμὰ πυκνὰ καὶ ὕλην</l>
<l>σπεύδουσʼ ἱδρώουσα κραταιοῦ θηρὸς ὑφʼ ὁρμῆς·</l>
<l n="120">ὣς ἄρα τοῖς οὔ τις δύνατο χραισμῆσαι ὄλεθρον</l>
<l>Τρώων, ἀλλὰ καὶ αὐτοὶ ὑπʼ Ἀργείοισι φέβοντο.</l>
<milestone ed="p" n="122" unit="card"/>
<l>
<milestone ed="P" unit="para"/>αὐτὰρ ὃ Πείσανδρόν τε καὶ Ἱππόλοχον μενεχάρμην</l>
<l>υἱέας Ἀντιμάχοιο δαΐφρονος, ὅς ῥα μάλιστα</l>
<l>χρυσὸν Ἀλεξάνδροιο δεδεγμένος ἀγλαὰ δῶρα</l>
<l n="125">οὐκ εἴασχʼ Ἑλένην δόμεναι ξανθῷ Μενελάῳ,</l>
<l>τοῦ περ δὴ δύο παῖδε λάβε κρείων Ἀγαμέμνων</l>
<l>εἰν ἑνὶ δίφρῳ ἐόντας, ὁμοῦ δʼ ἔχον ὠκέας ἵππους·</l>
<l>ἐκ γάρ σφεας χειρῶν φύγον ἡνία σιγαλόεντα,</l>
<l>τὼ δὲ κυκηθήτην· ὃ δʼ ἐναντίον ὦρτο λέων ὣς</l>
<l n="130">Ἀτρεΐδης· τὼ δʼ αὖτʼ ἐκ δίφρου γουναζέσθην·</l>
<q direct="unspecified">
<l>ζώγρει Ἀτρέος υἱέ, σὺ δʼ ἄξια δέξαι ἄποινα·</l>
<l>πολλὰ δʼ ἐν Ἀντιμάχοιο δόμοις κειμήλια κεῖται</l>
<l>χαλκός τε χρυσός τε πολύκμητός τε σίδηρος,</l>
<l>τῶν κέν τοι χαρίσαιτο πατὴρ ἀπερείσιʼ ἄποινα,</l>
<l n="135">εἰ νῶϊ ζωοὺς πεπύθοιτʼ ἐπὶ νηυσὶν Ἀχαιῶν.</l>
</q>
<l>
<milestone ed="P" unit="para"/>ὣς τώ γε κλαίοντε προσαυδήτην βασιλῆα</l>
<l>μειλιχίοις ἐπέεσσιν· ἀμείλικτον δʼ ὄπʼ ἄκουσαν·</l>
<l>εἰ μὲν δὴ Ἀντιμάχοιο δαΐφρονος υἱέες ἐστόν,</l>
<l>ὅς ποτʼ ἐνὶ Τρώων ἀγορῇ Μενέλαον ἄνωγεν</l>
<l n="140">ἀγγελίην ἐλθόντα σὺν ἀντιθέῳ Ὀδυσῆϊ</l>
<l>αὖθι κατακτεῖναι μηδʼ ἐξέμεν ἂψ ἐς Ἀχαιούς,</l>
<l>νῦν μὲν δὴ τοῦ πατρὸς ἀεικέα τίσετε λώβην.</l>
<l>
<milestone ed="P" unit="para"/>ἦ, καὶ Πείσανδρον μὲν ἀφʼ ἵππων ὦσε χαμᾶζε</l>
<l>δουρὶ βαλὼν πρὸς στῆθος· ὃ δʼ ὕπτιος οὔδει ἐρείσθη.</l>
<l n="145">Ἱππόλοχος δʼ ἀπόρουσε, τὸν αὖ χαμαὶ ἐξενάριξε</l>
<l>χεῖρας ἀπὸ ξίφεϊ τμήξας ἀπό τʼ αὐχένα κόψας,</l>
<l>ὅλμον δʼ ὣς ἔσσευε κυλίνδεσθαι διʼ ὁμίλου.</l>
<l>τοὺς μὲν ἔασʼ· ὃ δʼ ὅθι πλεῖσται κλονέοντο φάλαγγες,</l>
<l>τῇ ῥʼ ἐνόρουσʼ, ἅμα δʼ ἄλλοι ἐϋκνήμιδες Ἀχαιοί.</l>
<l n="150">πεζοὶ μὲν πεζοὺς ὄλεκον φεύγοντας ἀνάγκῃ,</l>
<l>ἱππεῖς δʼ ἱππῆας· ὑπὸ δέ σφισιν ὦρτο κονίη</l>
<l>ἐκ πεδίου, τὴν ὦρσαν ἐρίγδουποι πόδες ἵππων</l>
<l>χαλκῷ δηϊόωντες· ἀτὰρ κρείων Ἀγαμέμνων</l>
<l>αἰὲν ἀποκτείνων ἕπετʼ Ἀργείοισι κελεύων.</l>
<l n="155">ὡς δʼ ὅτε πῦρ ἀΐδηλον ἐν ἀξύλῳ ἐμπέσῃ ὕλῃ,</l>
<l>πάντῃ τʼ εἰλυφόων ἄνεμος φέρει, οἳ δέ τε θάμνοι</l>
<l>πρόρριζοι πίπτουσιν ἐπειγόμενοι πυρὸς ὁρμῇ·</l>
<l>ὣς ἄρʼ ὑπʼ Ἀτρεΐδῃ Ἀγαμέμνονι πῖπτε κάρηνα</l>
<l>Τρώων φευγόντων, πολλοὶ δʼ ἐριαύχενες ἵπποι</l>
<l n="160">κείνʼ ὄχεα κροτάλιζον ἀνὰ πτολέμοιο γεφύρας</l>
<l>ἡνιόχους ποθέοντες ἀμύμονας· οἳ δʼ ἐπὶ γαίῃ</l>
<l>κείατο, γύπεσσιν πολὺ φίλτεροι ἢ ἀλόχοισιν.</l>
<milestone ed="p" n="163" unit="card"/>
<l>
<milestone ed="P" unit="para"/>Ἕκτορα δʼ ἐκ βελέων ὕπαγε Ζεὺς ἔκ τε κονίης</l>
<l>ἔκ τʼ ἀνδροκτασίης ἔκ θʼ αἵματος ἔκ τε κυδοιμοῦ·</l>
<l n="165">Ἀτρεΐδης δʼ ἕπετο σφεδανὸν Δαναοῖσι κελεύων.</l>
<l>οἳ δὲ παρʼ Ἴλου σῆμα παλαιοῦ Δαρδανίδαο</l>
<l>μέσσον κὰπ πεδίον παρʼ ἐρινεὸν ἐσσεύοντο</l>
<l>ἱέμενοι πόλιος· ὃ δὲ κεκλήγων ἕπετʼ αἰεὶ</l>
<l>Ἀτρεΐδης, λύθρῳ δὲ παλάσσετο χεῖρας ἀάπτους.</l>
<l n="170">ἀλλʼ ὅτε δὴ Σκαιάς τε πύλας καὶ φηγὸν ἵκοντο,</l>
<l>ἔνθʼ ἄρα δὴ ἵσταντο καὶ ἀλλήλους ἀνέμιμνον.</l>
<l>οἳ δʼ ἔτι κὰμ μέσσον πεδίον φοβέοντο βόες ὥς,</l>
<l>ἅς τε λέων ἐφόβησε μολὼν ἐν νυκτὸς ἀμολγῷ</l>
<l>πάσας· τῇ δέ τʼ ἰῇ ἀναφαίνεται αἰπὺς ὄλεθρος·</l>
<l n="175">τῆς δʼ ἐξ αὐχένʼ ἔαξε λαβὼν κρατεροῖσιν ὀδοῦσι</l>
<l>πρῶτον, ἔπειτα δέ θʼ αἷμα καὶ ἔγκατα πάντα λαφύσσει·</l>
<l>ὣς τοὺς Ἀτρεΐδης ἔφεπε κρείων Ἀγαμέμνων</l>
<l>αἰὲν ἀποκτείνων τὸν ὀπίστατον· οἳ δʼ ἐφέβοντο.</l>
<l>πολλοὶ δὲ πρηνεῖς τε καὶ ὕπτιοι ἔκπεσον ἵππων</l>
<l n="180">Ἀτρεΐδεω ὑπὸ χερσί· περὶ πρὸ γὰρ ἔγχεϊ θῦεν.</l>
<l>ἀλλʼ ὅτε δὴ τάχʼ ἔμελλεν ὑπὸ πτόλιν αἰπύ τε τεῖχος</l>
<l>ἵξεσθαι, τότε δή ῥα πατὴρ ἀνδρῶν τε θεῶν τε</l>
<l>Ἴδης ἐν κορυφῇσι καθέζετο πιδηέσσης</l>
<l>οὐρανόθεν καταβάς· ἔχε δʼ ἀστεροπὴν μετὰ χερσίν.</l>
<l n="185">Ἶριν δʼ ὄτρυνε χρυσόπτερον ἀγγελέουσαν·</l>
<q direct="unspecified">
<l>βάσκʼ ἴθι Ἶρι ταχεῖα, τὸν Ἕκτορι μῦθον ἐνίσπες·</l>
<l>ὄφρʼ ἂν μέν κεν ὁρᾷ Ἀγαμέμνονα ποιμένα λαῶν</l>
<l>θύνοντʼ ἐν προμάχοισιν ἐναίροντα στίχας ἀνδρῶν,</l>
<l>τόφρʼ ἀναχωρείτω, τὸν δʼ ἄλλον λαὸν ἀνώχθω</l>
<l n="190">μάρνασθαι δηΐοισι κατὰ κρατερὴν ὑσμίνην.</l>
<l>αὐτὰρ ἐπεί κʼ ἢ δουρὶ τυπεὶς ἢ βλήμενος ἰῷ</l>
<l>εἰς ἵππους ἅλεται, τότε οἱ κράτος ἐγγυαλίξω</l>
<l>κτείνειν εἰς ὅ κε νῆας ἐϋσσέλμους ἀφίκηται</l>
<l>δύῃ τʼ ἠέλιος καὶ ἐπὶ κνέφας ἱερὸν ἔλθῃ.</l>
</q>
<l n="195">
<milestone ed="P" unit="para"/>ὣς ἔφατʼ, οὐδʼ ἀπίθησε ποδήνεμος ὠκέα Ἶρις,</l>
<l>βῆ δὲ κατʼ Ἰδαίων ὀρέων εἰς Ἴλιον ἱρήν.</l>
<l>εὗρʼ υἱὸν Πριάμοιο δαΐφρονος Ἕκτορα δῖον</l>
<l>ἑσταότʼ ἔν θʼ ἵπποισι καὶ ἅρμασι κολλητοῖσιν·</l>
<l>ἀγχοῦ δʼ ἱσταμένη προσέφη πόδας ὠκέα Ἶρις·</l>
<q direct="unspecified">
<l n="200">Ἕκτορ υἱὲ Πριάμοιο Διὶ μῆτιν ἀτάλαντε</l>
<l>Ζεύς με πατὴρ προέηκε τεῒν τάδε μυθήσασθαι.</l>
<l>ὄφρʼ ἂν μέν κεν ὁρᾷς Ἀγαμέμνονα ποιμένα λαῶν</l>
<l>θύνοντʼ ἐν προμάχοισιν, ἐναίροντα στίχας ἀνδρῶν,</l>
<l>τόφρʼ ὑπόεικε μάχης, τὸν δʼ ἄλλον λαὸν ἄνωχθι</l>
<l n="205">μάρνασθαι δηΐοισι κατὰ κρατερὴν ὑσμίνην.</l>
<l>αὐτὰρ ἐπεί κʼ ἢ δουρὶ τυπεὶς ἢ βλήμενος ἰῷ</l>
<l>εἰς ἵππους ἅλεται, τότε τοι κράτος ἐγγυαλίξει</l>
<l>κτείνειν, εἰς ὅ κε νῆας ἐϋσσέλμους ἀφίκηαι</l>
<l>δύῃ τʼ ἠέλιος καὶ ἐπὶ κνέφας ἱερὸν ἔλθῃ.</l>
<milestone ed="p" n="210" unit="card"/>
</q>
<l n="210">
<milestone ed="P" unit="para"/>ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις,</l>
<l>Ἕκτωρ δʼ ἐξ ὀχέων σὺν τεύχεσιν ἆλτο χαμᾶζε,</l>
<l>πάλλων δʼ ὀξέα δοῦρα κατὰ στρατὸν ᾤχετο πάντῃ</l>
<l>ὀτρύνων μαχέσασθαι, ἔγειρε δὲ φύλοπιν αἰνήν.</l>
<l>οἳ δʼ ἐλελίχθησαν καὶ ἐναντίοι ἔσταν Ἀχαιῶν,</l>
<l n="215">Ἀργεῖοι δʼ ἑτέρωθεν ἐκαρτύναντο φάλαγγας.</l>
<l>ἀρτύνθη δὲ μάχη, στὰν δʼ ἀντίοι· ἐν δʼ Ἀγαμέμνων</l>
<l>πρῶτος ὄρουσʼ, ἔθελεν δὲ πολὺ προμάχεσθαι ἁπάντων.</l>
<l>
<milestone ed="P" unit="para"/>ἔσπετε νῦν μοι Μοῦσαι Ὀλύμπια δώματʼ ἔχουσαι</l>
<l>ὅς τις δὴ πρῶτος Ἀγαμέμνονος ἀντίον ἦλθεν</l>
<l n="220">ἢ αὐτῶν Τρώων ἠὲ κλειτῶν ἐπικούρων.</l>
<l>
<milestone ed="P" unit="para"/>Ἰφιδάμας Ἀντηνορίδης ἠΰς τε μέγας τε</l>
<l>ὃς τράφη ἐν Θρῄκῃ ἐριβώλακι μητέρι μήλων·</l>
<l>Κισσῆς τόν γʼ ἔθρεψε δόμοις ἔνι τυτθὸν ἐόντα</l>
<l>μητροπάτωρ, ὃς τίκτε Θεανὼ καλλιπάρῃον·</l>
<l n="225">αὐτὰρ ἐπεί ῥʼ ἥβης ἐρικυδέος ἵκετο μέτρον,</l>
<l>αὐτοῦ μιν κατέρυκε, δίδου δʼ ὅ γε θυγατέρα ἥν·</l>
<l>γήμας δʼ ἐκ θαλάμοιο μετὰ κλέος ἵκετʼ Ἀχαιῶν</l>
<l>σὺν δυοκαίδεκα νηυσὶ κορωνίσιν, αἵ οἱ ἕποντο.</l>
<l>τὰς μὲν ἔπειτʼ ἐν Περκώτῃ λίπε νῆας ἐΐσας,</l>
<l n="230">αὐτὰρ ὃ πεζὸς ἐὼν ἐς Ἴλιον εἰληλούθει·</l>
<l>ὅς ῥα τότʼ Ἀτρεΐδεω Ἀγαμέμνονος ἀντίον ἦλθεν.</l>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>Ἀτρεΐδης μὲν ἅμαρτε, παραὶ δέ οἱ ἐτράπετʼ ἔγχος,</l>
<l>Ἰφιδάμας δὲ κατὰ ζώνην θώρηκος ἔνερθε</l>
<l n="235">νύξʼ, ἐπὶ δʼ αὐτὸς ἔρεισε βαρείῃ χειρὶ πιθήσας·</l>
<l>οὐδʼ ἔτορε ζωστῆρα παναίολον, ἀλλὰ πολὺ πρὶν</l>
<l>ἀργύρῳ ἀντομένη μόλιβος ὣς ἐτράπετʼ αἰχμή.</l>
<l>καὶ τό γε χειρὶ λαβὼν εὐρὺ κρείων Ἀγαμέμνων</l>
<l>ἕλκʼ ἐπὶ οἷ μεμαὼς ὥς τε λίς, ἐκ δʼ ἄρα χειρὸς</l>
<l n="240">σπάσσατο· τὸν δʼ ἄορι πλῆξʼ αὐχένα, λῦσε δὲ γυῖα.</l>
<l>ὣς ὃ μὲν αὖθι πεσὼν κοιμήσατο χάλκεον ὕπνον</l>
<l>οἰκτρὸς ἀπὸ μνηστῆς ἀλόχου, ἀστοῖσιν ἀρήγων,</l>
<l>κουριδίης, ἧς οὔ τι χάριν ἴδε, πολλὰ δʼ ἔδωκε·</l>
<l>πρῶθʼ ἑκατὸν βοῦς δῶκεν, ἔπειτα δὲ χίλιʼ ὑπέστη</l>
<l n="245">αἶγας ὁμοῦ καὶ ὄϊς, τά οἱ ἄσπετα ποιμαίνοντο.</l>
<l>δὴ τότε γʼ Ἀτρεΐδης Ἀγαμέμνων ἐξενάριξε,</l>
<l>βῆ δὲ φέρων ἀνʼ ὅμιλον Ἀχαιῶν τεύχεα καλά.</l>
<milestone ed="p" n="248" unit="card"/>
<l>
<milestone ed="P" unit="para"/>τὸν δʼ ὡς οὖν ἐνόησε Κόων ἀριδείκετος ἀνδρῶν</l>
<l>πρεσβυγενὴς Ἀντηνορίδης, κρατερόν ῥά ἑ πένθος</l>
<l n="250">ὀφθαλμοὺς ἐκάλυψε κασιγνήτοιο πεσόντος.</l>
<l>στῆ δʼ εὐρὰξ σὺν δουρὶ λαθὼν Ἀγαμέμνονα δῖον,</l>
<l>νύξε δέ μιν κατὰ χεῖρα μέσην ἀγκῶνος ἔνερθε,</l>
<l>ἀντικρὺ δὲ διέσχε φαεινοῦ δουρὸς ἀκωκή.</l>
<l>ῥίγησέν τʼ ἄρʼ ἔπειτα ἄναξ ἀνδρῶν Ἀγαμέμνων·</l>
<l n="255">ἀλλʼ οὐδʼ ὧς ἀπέληγε μάχης ἠδὲ πτολέμοιο,</l>
<l>ἀλλʼ ἐπόρουσε Κόωνι ἔχων ἀνεμοτρεφὲς ἔγχος.</l>
<l>ἤτοι ὃ Ἰφιδάμαντα κασίγνητον καὶ ὄπατρον</l>
<l>ἕλκε ποδὸς μεμαώς, καὶ ἀΰτει πάντας ἀρίστους·</l>
<l>τὸν δʼ ἕλκοντʼ ἀνʼ ὅμιλον ὑπʼ ἀσπίδος ὀμφαλοέσσης</l>
<l n="260">οὔτησε ξυστῷ χαλκήρεϊ, λῦσε δὲ γυῖα·</l>
<l>τοῖο δʼ ἐπʼ Ἰφιδάμαντι κάρη ἀπέκοψε παραστάς.</l>
<l>ἔνθʼ Ἀντήνορος υἷες ὑπʼ Ἀτρεΐδῃ βασιλῆϊ</l>
<l>πότμον ἀναπλήσαντες ἔδυν δόμον Ἄϊδος εἴσω.</l>
<l>
<milestone ed="P" unit="para"/>αὐτὰρ ὃ τῶν ἄλλων ἐπεπωλεῖτο στίχας ἀνδρῶν</l>
<l n="265">ἔγχεΐ τʼ ἄορί τε μεγάλοισί τε χερμαδίοισιν,</l>
<l>ὄφρά οἱ αἷμʼ ἔτι θερμὸν ἀνήνοθεν ἐξ ὠτειλῆς.</l>
<l>αὐτὰρ ἐπεὶ τὸ μὲν ἕλκος ἐτέρσετο, παύσατο δʼ αἷμα,</l>
<l>ὀξεῖαι δʼ ὀδύναι δῦνον μένος Ἀτρεΐδαο.</l>
<l>ὡς δʼ ὅτʼ ἂν ὠδίνουσαν ἔχῃ βέλος ὀξὺ γυναῖκα</l>
<l n="270">δριμύ, τό τε προϊεῖσι μογοστόκοι Εἰλείθυιαι</l>
<l>Ἥρης θυγατέρες πικρὰς ὠδῖνας ἔχουσαι,</l>
<l>ὣς ὀξεῖʼ ὀδύναι δῦνον μένος Ἀτρεΐδαο.</l>
<l>ἐς δίφρον δʼ ἀνόρουσε, καὶ ἡνιόχῳ ἐπέτελλε</l>
<l>νηυσὶν ἔπι γλαφυρῇσιν ἐλαυνέμεν· ἤχθετο γὰρ κῆρ.</l>
<l n="275">ἤϋσεν δὲ διαπρύσιον Δαναοῖσι γεγωνώς·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l>ὑμεῖς μὲν νῦν νηυσὶν ἀμύνετε ποντοπόροισι</l>
<l>φύλοπιν ἀργαλέην, ἐπεὶ οὐκ ἐμὲ μητίετα Ζεὺς</l>
<l>εἴασε Τρώεσσι πανημέριον πολεμίζειν.</l>
</q>
<l n="280">
<milestone ed="P" unit="para"/>ὣς ἔφαθʼ, ἡνίοχος δʼ ἵμασεν καλλίτριχας ἵππους</l>
<l>νῆας ἔπι γλαφυράς· τὼ δʼ οὐκ ἀέκοντε πετέσθην·</l>
<l>ἄφρεον δὲ στήθεα, ῥαίνοντο δὲ νέρθε κονίῃ</l>
<l>τειρόμενον βασιλῆα μάχης ἀπάνευθε φέροντες.</l>
<l>
<milestone ed="P" unit="para"/>Ἕκτωρ δʼ ὡς ἐνόησʼ Ἀγαμέμνονα νόσφι κιόντα</l>
<l n="285">Τρωσί τε καὶ Λυκίοισιν ἐκέκλετο μακρὸν ἀΰσας·</l>
<q direct="unspecified">
<l>Τρῶες καὶ Λύκιοι καὶ Δάρδανοι ἀγχιμαχηταὶ</l>
<l>ἀνέρες ἔστε φίλοι, μνήσασθε δὲ θούριδος ἀλκῆς.</l>
<l>οἴχετʼ ἀνὴρ ὤριστος, ἐμοὶ δὲ μέγʼ εὖχος ἔδωκε</l>
<l>Ζεὺς Κρονίδης· ἀλλʼ ἰθὺς ἐλαύνετε μώνυχας ἵππους</l>
<l n="290">ἰφθίμων Δαναῶν, ἵνʼ ὑπέρτερον εὖχος ἄρησθε.</l>
<milestone ed="p" n="291" unit="card"/>
</q>
<l>
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>ὡς δʼ ὅτε πού τις θηρητὴρ κύνας ἀργιόδοντας</l>
<l>σεύῃ ἐπʼ ἀγροτέρῳ συῒ καπρίῳ ἠὲ λέοντι,</l>
<l>ὣς ἐπʼ Ἀχαιοῖσιν σεῦε Τρῶας μεγαθύμους</l>
<l n="295">Ἕκτωρ Πριαμίδης βροτολοιγῷ ἶσος Ἄρηϊ.</l>
<l>αὐτὸς δʼ ἐν πρώτοισι μέγα φρονέων ἐβεβήκει,</l>
<l>ἐν δʼ ἔπεσʼ ὑσμίνῃ ὑπεραέϊ ἶσος ἀέλλῃ,</l>
<l>ἥ τε καθαλλομένη ἰοειδέα πόντον ὀρίνει.</l>
<l>
<milestone ed="P" unit="para"/>ἔνθα τίνα πρῶτον, τίνα δʼ ὕστατον ἐξενάριξεν</l>
<l n="300">Ἕκτωρ Πριαμίδης, ὅτε οἱ Ζεὺς κῦδος ἔδωκεν;</l>
<l>Ἀσαῖον μὲν πρῶτα καὶ Αὐτόνοον καὶ Ὀπίτην</l>
<l>καὶ Δόλοπα Κλυτίδην καὶ Ὀφέλτιον ἠδʼ Ἀγέλαον</l>
<l>Αἴσυμνόν τʼ Ὦρόν τε καὶ Ἱππόνοον μενεχάρμην.</l>
<l>τοὺς ἄρʼ ὅ γʼ ἡγεμόνας Δαναῶν ἕλεν, αὐτὰρ ἔπειτα</l>
<l n="305">πληθύν, ὡς ὁπότε νέφεα Ζέφυρος στυφελίξῃ</l>
<l>ἀργεστᾶο Νότοιο βαθείῃ λαίλαπι τύπτων·</l>
<l>πολλὸν δὲ τρόφι κῦμα κυλίνδεται, ὑψόσε δʼ ἄχνη</l>
<l>σκίδναται ἐξ ἀνέμοιο πολυπλάγκτοιο ἰωῆς·</l>
<l>ὣς ἄρα πυκνὰ καρήαθʼ ὑφʼ Ἕκτορι δάμνατο λαῶν.</l>
<l n="310">
<milestone ed="P" unit="para"/>ἔνθά κε λοιγὸς ἔην καὶ ἀμήχανα ἔργα γένοντο,</l>
<l>καί νύ κεν ἐν νήεσσι πέσον φεύγοντες Ἀχαιοί,</l>
<l>εἰ μὴ Τυδεΐδῃ Διομήδεϊ κέκλετʼ Ὀδυσσεύς·</l>
<l>Τυδεΐδη τί παθόντε λελάσμεθα θούριδος ἀλκῆς;</l>
<l>ἀλλʼ ἄγε δεῦρο πέπον, παρʼ ἔμʼ ἵσταο· δὴ γὰρ ἔλεγχος</l>
<l n="315">ἔσσεται εἴ κεν νῆας ἕλῃ κορυθαίολος Ἕκτωρ.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη κρατερὸς Διομήδης·</l>
<q direct="unspecified">
<l>ἤτοι ἐγὼ μενέω καὶ τλήσομαι· ἀλλὰ μίνυνθα</l>
<l>ἡμέων ἔσσεται ἦδος, ἐπεὶ νεφεληγερέτα Ζεὺς</l>
<l>Τρωσὶν δὴ βόλεται δοῦναι κράτος ἠέ περ ἡμῖν.</l>
</q>
<l n="320">
<milestone ed="P" unit="para"/>ἦ καὶ Θυμβραῖον μὲν ἀφʼ ἵππων ὦσε χαμᾶζε</l>
<l>δουρὶ βαλὼν κατὰ μαζὸν ἀριστερόν· αὐτὰρ Ὀδυσσεὺς</l>
<l>ἀντίθεον θεράποντα Μολίονα τοῖο ἄνακτος.</l>
<l>τοὺς μὲν ἔπειτʼ εἴασαν, ἐπεὶ πολέμου ἀπέπαυσαν·</l>
<l>τὼ δʼ ἀνʼ ὅμιλον ἰόντε κυδοίμεον, ὡς ὅτε κάπρω</l>
<l n="325">ἐν κυσὶ θηρευτῇσι μέγα φρονέοντε πέσητον·</l>
<l>ὣς ὄλεκον Τρῶας πάλιν ὀρμένω· αὐτὰρ Ἀχαιοὶ</l>
<l>ἀσπασίως φεύγοντες ἀνέπνεον Ἕκτορα δῖον.</l>
<l>
<milestone ed="P" unit="para"/>ἔνθʼ ἑλέτην δίφρόν τε καὶ ἀνέρε δήμου ἀρίστω</l>
<l>υἷε δύω Μέροπος Περκωσίου, ὃς περὶ πάντων</l>
<l n="330">ᾔδεε μαντοσύνας, οὐδὲ οὓς παῖδας ἔασκε</l>
<l>στείχειν ἐς πόλεμον φθισήνορα· τὼ δέ οἱ οὔ τι</l>
<l>πειθέσθην· κῆρες γὰρ ἄγον μέλανος θανάτοιο.</l>
<l>τοὺς μὲν Τυδεΐδης δουρικλειτὸς Διομήδης</l>
<l>θυμοῦ καὶ ψυχῆς κεκαδὼν κλυτὰ τεύχεʼ ἀπηύρα·</l>
<l n="335">Ἱππόδαμον δʼ Ὀδυσεὺς καὶ Ὑπείροχον ἐξενάριξεν.</l>
<milestone ed="p" n="336" unit="card"/>
<l>
<milestone ed="P" unit="para"/>ἔνθά σφιν κατὰ ἶσα μάχην ἐτάνυσσε Κρονίων</l>
<l>ἐξ Ἴδης καθορῶν· τοὶ δʼ ἀλλήλους ἐνάριζον.</l>
<l>ἤτοι Τυδέος υἱὸς Ἀγάστροφον οὔτασε δουρὶ</l>
<l>Παιονίδην ἥρωα κατʼ ἰσχίον· οὐ δέ οἱ ἵπποι</l>
<l n="340">ἐγγὺς ἔσαν προφυγεῖν, ἀάσατο δὲ μέγα θυμῷ.</l>
<l>τοὺς μὲν γὰρ θεράπων ἀπάνευθʼ ἔχεν, αὐτὰρ ὃ πεζὸς</l>
<l>θῦνε διὰ προμάχων, εἷος φίλον ὤλεσε θυμόν.</l>
<l>Ἕκτωρ δʼ ὀξὺ νόησε κατὰ στίχας, ὦρτο δʼ ἐπʼ αὐτοὺς</l>
<l>κεκλήγων· ἅμα δὲ Τρώων εἵποντο φάλαγγες.</l>
<l n="345">τὸν δὲ ἰδὼν ῥίγησε βοὴν ἀγαθὸς Διομήδης,</l>
<l>αἶψα δʼ Ὀδυσσῆα προσεφώνεεν ἐγγὺς ἐόντα·</l>
<q direct="unspecified">
<l>νῶϊν δὴ τόδε πῆμα κυλίνδεται ὄβριμος Ἕκτωρ·</l>
<l>ἀλλʼ ἄγε δὴ στέωμεν καὶ ἀλεξώμεσθα μένοντες.</l>
</q>
<l>
<milestone ed="P" unit="para"/>ἦ ῥα, καὶ ἀμπεπαλὼν προΐει δολιχόσκιον ἔγχος</l>
<l n="350">καὶ βάλεν, οὐδʼ ἀφάμαρτε τιτυσκόμενος κεφαλῆφιν,</l>
<l>ἄκρην κὰκ κόρυθα· πλάγχθη δʼ ἀπὸ χαλκόφι χαλκός,</l>
<l>οὐδʼ ἵκετο χρόα καλόν· ἐρύκακε γὰρ τρυφάλεια</l>
<l>τρίπτυχος αὐλῶπις, τήν οἱ πόρε Φοῖβος Ἀπόλλων.</l>
<l>Ἕκτωρ δʼ ὦκʼ ἀπέλεθρον ἀνέδραμε, μίκτο δʼ ὁμίλῳ,</l>
<l n="355">στῆ δὲ γνὺξ ἐριπὼν καὶ ἐρείσατο χειρὶ παχείῃ</l>
<l>γαίης· ἀμφὶ δὲ ὄσσε κελαινὴ νὺξ ἐκάλυψεν.</l>
<l>ὄφρα δὲ Τυδεΐδης μετὰ δούρατος ᾤχετʼ ἐρωὴν</l>
<l>τῆλε διὰ προμάχων, ὅθι οἱ καταείσατο γαίης</l>
<l>τόφρʼ Ἕκτωρ ἔμπνυτο, καὶ ἂψ ἐς δίφρον ὀρούσας</l>
<l n="360">ἐξέλασʼ ἐς πληθύν, καὶ ἀλεύατο κῆρα μέλαιναν.</l>
<l>δουρὶ δʼ ἐπαΐσσων προσέφη κρατερὸς Διομήδης·</l>
<q direct="unspecified">
<l>ἐξ αὖ νῦν ἔφυγες θάνατον κύον· ἦ τέ τοι ἄγχι</l>
<l>ἦλθε κακόν· νῦν αὖτέ σʼ ἐρύσατο Φοῖβος Ἀπόλλων</l>
<l>ᾧ μέλλεις εὔχεσθαι ἰὼν ἐς δοῦπον ἀκόντων.</l>
<l n="365">ἦ θήν σʼ ἐξανύω γε καὶ ὕστερον ἀντιβολήσας,</l>
<l>εἴ πού τις καὶ ἔμοιγε θεῶν ἐπιτάρροθός ἐστι.</l>
<l>νῦν αὖ τοὺς ἄλλους ἐπιείσομαι, ὅν κε κιχείω.</l>
<milestone ed="p" n="368" unit="card"/>
<l>
<milestone ed="P" unit="para"/>ἦ, καὶ Παιονίδην δουρὶ κλυτὸν ἐξενάριζεν.</l>
<l>αὐτὰρ Ἀλέξανδρος Ἑλένης πόσις ἠϋκόμοιο</l>
<l n="370">Τυδεΐδῃ ἔπι τόξα τιταίνετο ποιμένι λαῶν,</l>
<l>στήλῃ κεκλιμένος ἀνδροκμήτῳ ἐπὶ τύμβῳ</l>
<l>Ἴλου Δαρδανίδαο, παλαιοῦ δημογέροντος.</l>
<l>ἤτοι ὃ μὲν θώρηκα Ἀγαστρόφου ἰφθίμοιο</l>
<l>αἴνυτʼ ἀπὸ στήθεσφι παναίολον ἀσπίδα τʼ ὤμων</l>
<l n="375">καὶ κόρυθα βριαρήν· ὃ δὲ τόξου πῆχυν ἄνελκε</l>
<l>καὶ βάλεν, οὐδʼ ἄρα μιν ἅλιον βέλος ἔκφυγε χειρός,</l>
<l>ταρσὸν δεξιτεροῖο ποδός· διὰ δʼ ἀμπερὲς ἰὸς</l>
<l>ἐν γαίῃ κατέπηκτο· ὃ δὲ μάλα ἡδὺ γελάσσας</l>
<l>ἐκ λόχου ἀμπήδησε καὶ εὐχόμενος ἔπος ηὔδα·</l>
<q direct="unspecified">
<l n="380">βέβληαι οὐδʼ ἅλιον βέλος ἔκφυγεν· ὡς ὄφελόν τοι</l>
<l>νείατον ἐς κενεῶνα βαλὼν ἐκ θυμὸν ἑλέσθαι.</l>
<l>οὕτω κεν καὶ Τρῶες ἀνέπνευσαν κακότητος,</l>
<l>οἵ τέ σε πεφρίκασι λέονθʼ ὡς μηκάδες αἶγες.</l>
<l>
<milestone ed="P" unit="para"/>τὸν δʼ οὐ ταρβήσας προσέφη κρατερὸς Διομήδης·</l>
<q direct="unspecified">
<l n="385">τοξότα λωβητὴρ κέρᾳ ἀγλαὲ παρθενοπῖπα</l>
<l>εἰ μὲν δὴ ἀντίβιον σὺν τεύχεσι πειρηθείης,</l>
<l>οὐκ ἄν τοι χραίσμῃσι βιὸς καὶ ταρφέες ἰοί·</l>
<l>νῦν δέ μʼ ἐπιγράψας ταρσὸν ποδὸς εὔχεαι αὔτως.</l>
<l>οὐκ ἀλέγω, ὡς εἴ με γυνὴ βάλοι ἢ πάϊς ἄφρων·</l>
<l n="390">κωφὸν γὰρ βέλος ἀνδρὸς ἀνάλκιδος οὐτιδανοῖο.</l>
<l>ἦ τʼ ἄλλως ὑπʼ ἐμεῖο, καὶ εἴ κʼ ὀλίγον περ ἐπαύρῃ,</l>
<l>ὀξὺ βέλος πέλεται, καὶ ἀκήριον αἶψα τίθησι.</l>
<l>τοῦ δὲ γυναικὸς μέν τʼ ἀμφίδρυφοί εἰσι παρειαί,</l>
<l>παῖδες δʼ ὀρφανικοί· ὃ δέ θʼ αἵματι γαῖαν ἐρεύθων</l>
<l n="395">πύθεται, οἰωνοὶ δὲ περὶ πλέες ἠὲ γυναῖκες.</l>
</q>
<l>
<milestone ed="P" unit="para"/>ὣς φάτο, τοῦ δʼ Ὀδυσεὺς δουρικλυτὸς ἐγγύθεν ἐλθὼν</l>
<l>ἔστη πρόσθʼ· ὃ δʼ ὄπισθε καθεζόμενος βέλος ὠκὺ</l>
<l>ἐκ ποδὸς ἕλκʼ, ὀδύνη δὲ διὰ χροὸς ἦλθʼ ἀλεγεινή.</l>
<l>ἐς δίφρον δʼ ἀνόρουσε, καὶ ἡνιόχῳ ἐπέτελλε</l>
<l n="400">νηυσὶν ἔπι γλαφυρῇσιν ἐλαυνέμεν· ἤχθετο γὰρ κῆρ.</l>
<l>
<milestone ed="P" unit="para"/>οἰώθη δʼ Ὀδυσεὺς δουρὶ κλυτός, οὐδέ τις αὐτῷ</l>
<l>Ἀργείων παρέμεινεν, ἐπεὶ φόβος ἔλλαβε πάντας·</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<l>ὤ μοι ἐγὼ τί πάθω; μέγα μὲν κακὸν αἴ κε φέβωμαι</l>
<l n="405">πληθὺν ταρβήσας· τὸ δὲ ῥίγιον αἴ κεν ἁλώω</l>
<l>μοῦνος· τοὺς δʼ ἄλλους Δαναοὺς ἐφόβησε Κρονίων.</l>
<l>ἀλλὰ τί ἤ μοι ταῦτα φίλος διελέξατο θυμός;</l>
<l>οἶδα γὰρ ὅττι κακοὶ μὲν ἀποίχονται πολέμοιο,</l>
<l>ὃς δέ κʼ ἀριστεύῃσι μάχῃ ἔνι τὸν δὲ μάλα χρεὼ</l>
<l n="410">ἑστάμεναι κρατερῶς, ἤ τʼ ἔβλητʼ ἤ τʼ ἔβαλʼ ἄλλον.</l>
<milestone ed="p" n="411" unit="card"/>
<l>
<milestone ed="P" unit="para"/>εἷος ὃ ταῦθʼ ὥρμαινε κατὰ φρένα καὶ κατὰ θυμόν,</l>
<l>τόφρα δʼ ἐπὶ Τρώων στίχες ἤλυθον ἀσπιστάων,</l>
<l>ἔλσαν δʼ ἐν μέσσοισι, μετὰ σφίσι πῆμα τιθέντες.</l>
<l>ὡς δʼ ὅτε κάπριον ἀμφὶ κύνες θαλεροί τʼ αἰζηοὶ</l>
<l n="415">σεύωνται, ὃ δέ τʼ εἶσι βαθείης ἐκ ξυλόχοιο</l>
<l>θήγων λευκὸν ὀδόντα μετὰ γναμπτῇσι γένυσσιν,</l>
<l>ἀμφὶ δέ τʼ ἀΐσσονται, ὑπαὶ δέ τε κόμπος ὀδόντων</l>
<l>γίγνεται, οἳ δὲ μένουσιν ἄφαρ δεινόν περ ἐόντα,</l>
<l>ὥς ῥα τότʼ ἀμφʼ Ὀδυσῆα Διῒ φίλον ἐσσεύοντο</l>
<l n="420">Τρῶες· ὃ δὲ πρῶτον μὲν ἀμύμονα Δηϊοπίτην</l>
<l>οὔτασεν ὦμον ὕπερθεν ἐπάλμενος ὀξέϊ δουρί,</l>
<l>αὐτὰρ ἔπειτα Θόωνα καὶ Ἔννομον ἐξενάριξε.</l>
<l>Χερσιδάμαντα δʼ ἔπειτα καθʼ ἵππων ἀΐξαντα</l>
<l>δουρὶ κατὰ πρότμησιν ὑπʼ ἀσπίδος ὀμφαλοέσσης</l>
<l n="425">νύξεν· ὃ δʼ ἐν κονίῃσι πεσὼν ἕλε γαῖαν ἀγοστῷ.</l>
<l>τοὺς μὲν ἔασʼ, ὃ δʼ ἄρʼ Ἱππασίδην Χάροπʼ οὔτασε δουρὶ</l>
<l>αὐτοκασίγνητον εὐηφενέος Σώκοιο.</l>
<l>τῷ δʼ ἐπαλεξήσων Σῶκος κίεν ἰσόθεος φώς,</l>
<l>στῆ δὲ μάλʼ ἐγγὺς ἰὼν καί μιν πρὸς μῦθον ἔειπεν</l>
<q direct="unspecified">
<l n="430">ὦ Ὀδυσεῦ πολύαινε δόλων ἆτʼ ἠδὲ πόνοιο</l>
<l>σήμερον ἢ δοιοῖσιν ἐπεύξεαι Ἱππασίδῃσι</l>
<l>τοιώδʼ ἄνδρε κατακτείνας καὶ τεύχεʼ ἀπούρας,</l>
<l>ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς.</l>
</q>
<l>
<milestone ed="P" unit="para"/>ὣς εἰπὼν οὔτησε κατʼ ἀσπίδα πάντοσʼ ἐΐσην.</l>
<l n="435">διὰ μὲν ἀσπίδος ἦλθε φαεινῆς ὄβριμον ἔγχος,</l>
<l>καὶ διὰ θώρηκος πολυδαιδάλου ἠρήρειστο,</l>
<l>πάντα δʼ ἀπὸ πλευρῶν χρόα ἔργαθεν, οὐδʼ ἔτʼ ἔασε</l>
<l>Παλλὰς Ἀθηναίη μιχθήμεναι ἔγκασι φωτός.</l>
<l>γνῶ δʼ Ὀδυσεὺς ὅ οἱ οὔ τι τέλος κατακαίριον ἦλθεν,</l>
<l n="440">ἂψ δʼ ἀναχωρήσας Σῶκον πρὸς μῦθον ἔειπεν·</l>
<q direct="unspecified">
<l>ἆ δείλʼ ἦ μάλα δή σε κιχάνεται αἰπὺς ὄλεθρος.</l>
<l>ἤτοι μέν ῥʼ ἔμʼ ἔπαυσας ἐπὶ Τρώεσσι μάχεσθαι·</l>
<l>σοὶ δʼ ἐγὼ ἐνθάδε φημὶ φόνον καὶ κῆρα μέλαιναν</l>
<l>ἤματι τῷδʼ ἔσσεσθαι, ἐμῷ δʼ ὑπὸ δουρὶ δαμέντα</l>
<l n="445">εὖχος ἐμοὶ δώσειν, ψυχὴν δʼ Ἄϊδι κλυτοπώλῳ.</l>
<l>
<milestone ed="P" unit="para"/>ἦ, καὶ ὃ μὲν φύγαδʼ αὖτις ὑποστρέψας ἐβεβήκει,</l>
<l>τῷ δὲ μεταστρεφθέντι μεταφρένῳ ἐν δόρυ πῆξεν</l>
<l>ὤμων μεσσηγύς, διὰ δὲ στήθεσφιν ἔλασσε,</l>
<l>δούπησεν δὲ πεσών· ὃ δʼ ἐπεύξατο δῖος Ὀδυσσεύς·</l>
<q direct="unspecified">
<l n="450">ὦ Σῶχʼ Ἱππάσου υἱὲ δαΐφρονος ἱπποδάμοιο</l>
<l>φθῆ σε τέλος θανάτοιο κιχήμενον, οὐδʼ ὑπάλυξας.</l>
<l>ἆ δείλʼ οὐ μὲν σοί γε πατὴρ καὶ πότνια μήτηρ</l>
<l>ὄσσε καθαιρήσουσι θανόντι περ, ἀλλʼ οἰωνοὶ</l>
<l>ὠμησταὶ ἐρύουσι, περὶ πτερὰ πυκνὰ βαλόντες.</l>
<l n="455">αὐτὰρ ἔμʼ, εἴ κε θάνω, κτεριοῦσί γε δῖοι Ἀχαιοί.</l>
<milestone ed="p" n="456" unit="card"/>
</q>
<l>
<milestone ed="P" unit="para"/>ὣς εἰπὼν Σώκοιο δαΐφρονος ὄβριμον ἔγχος</l>
<l>ἔξω τε χροὸς ἕλκε καὶ ἀσπίδος ὀμφαλοέσσης·</l>
<l>αἷμα δέ οἱ σπασθέντος ἀνέσσυτο, κῆδε δὲ θυμόν.</l>
<l>Τρῶες δὲ μεγάθυμοι ὅπως ἴδον αἷμʼ Ὀδυσῆος</l>
<l n="460">κεκλόμενοι καθʼ ὅμιλον ἐπʼ αὐτῷ πάντες ἔβησαν.</l>
<l>αὐτὰρ ὅ γʼ ἐξοπίσω ἀνεχάζετο, αὖε δʼ ἑταίρους.</l>
<l>τρὶς μὲν ἔπειτʼ ἤϋσεν ὅσον κεφαλὴ χάδε φωτός,</l>
<l>τρὶς δʼ ἄϊεν ἰάχοντος ἄρηι φίλος Μενέλαος.</l>
<l>αἶψα δʼ ἄρʼ Αἴαντα προσεφώνεεν ἐγγὺς ἐόντα·</l>
<q direct="unspecified">
<l n="465">Αἶαν διογενὲς Τελαμώνιε κοίρανε λαῶν</l>
<l>ἀμφί μʼ Ὀδυσσῆος ταλασίφρονος ἵκετʼ ἀϋτὴ</l>
<l>τῷ ἰκέλη ὡς εἴ ἑ βιῴατο μοῦνον ἐόντα</l>
<l>Τρῶες ἀποτμήξαντες ἐνὶ κρατερῇ ὑσμίνῃ.</l>
<l>ἀλλʼ ἴομεν καθʼ ὅμιλον· ἀλεξέμεναι γὰρ ἄμεινον.</l>
<l n="470">δείδω μή τι πάθῃσιν ἐνὶ Τρώεσσι μονωθεὶς</l>
<l>ἐσθλὸς ἐών, μεγάλη δὲ ποθὴ Δαναοῖσι γένηται.</l>
</q>
<l>
<milestone ed="P" unit="para"/>ὣς εἰπὼν ὃ μὲν ἦρχʼ, ὃ δʼ ἅμʼ ἕσπετο ἰσόθεος φώς.</l>
<l>εὗρον ἔπειτʼ Ὀδυσῆα Διῒ φίλον· ἀμφὶ δʼ ἄρʼ αὐτὸν</l>
<l>Τρῶες ἕπονθʼ ὡς εἴ τε δαφοινοὶ θῶες ὄρεσφιν</l>
<l n="475">ἀμφʼ ἔλαφον κεραὸν βεβλημένον, ὅν τʼ ἔβαλʼ ἀνὴρ</l>
<l>ἰῷ ἀπὸ νευρῆς· τὸν μέν τʼ ἤλυξε πόδεσσι</l>
<l>φεύγων, ὄφρʼ αἷμα λιαρὸν καὶ γούνατʼ ὀρώρῃ·</l>
<l>αὐτὰρ ἐπεὶ δὴ τόν γε δαμάσσεται ὠκὺς ὀϊστός,</l>
<l>ὠμοφάγοι μιν θῶες ἐν οὔρεσι δαρδάπτουσιν</l>
<l n="480">ἐν νέμεϊ σκιερῷ· ἐπί τε λῖν ἤγαγε δαίμων</l>
<l>σίντην· θῶες μέν τε διέτρεσαν, αὐτὰρ ὃ δάπτει·</l>
<l>ὥς ῥα τότʼ ἀμφʼ Ὀδυσῆα δαΐφρονα ποικιλομήτην</l>
<l>Τρῶες ἕπον πολλοί τε καὶ ἄλκιμοι, αὐτὰρ ὅ γʼ ἥρως</l>
<l>ἀΐσσων ᾧ ἔγχει ἀμύνετο νηλεὲς ἦμαρ.</l>
<l n="485">Αἴας δʼ ἐγγύθεν ἦλθε φέρων σάκος ἠΰτε πύργον,</l>
<l>στῆ δὲ παρέξ· Τρῶες δὲ διέτρεσαν ἄλλυδις ἄλλος.</l>
<l>ἤτοι τὸν Μενέλαος ἀρήϊος ἔξαγʼ ὁμίλου</l>
<l>χειρὸς ἔχων, εἷος θεράπων σχεδὸν ἤλασεν ἵππους.</l>
<milestone ed="p" n="489" unit="card"/>
<l>
<milestone ed="P" unit="para"/>Αἴας δὲ Τρώεσσιν ἐπάλμενος εἷλε Δόρυκλον</l>
<l n="490">Πριαμίδην νόθον υἱόν, ἔπειτα δὲ Πάνδοκον οὖτα,</l>
<l>οὖτα δὲ Λύσανδρον καὶ Πύρασον ἠδὲ Πυλάρτην.</l>
<l>ὡς δʼ ὁπότε πλήθων ποταμὸς πεδίον δὲ κάτεισι</l>
<l>χειμάρρους κατʼ ὄρεσφιν ὀπαζόμενος Διὸς ὄμβρῳ,</l>
<l>πολλὰς δὲ δρῦς ἀζαλέας, πολλὰς δέ τε πεύκας</l>
<l n="495">ἐσφέρεται, πολλὸν δέ τʼ ἀφυσγετὸν εἰς ἅλα βάλλει,</l>
<l>ὣς ἔφεπε κλονέων πεδίον τότε φαίδιμος Αἴας,</l>
<l>δαΐζων ἵππους τε καὶ ἀνέρας· οὐδέ πω Ἕκτωρ</l>
<l>πεύθετʼ, ἐπεί ῥα μάχης ἐπʼ ἀριστερὰ μάρνατο πάσης</l>
<l>ὄχθας πὰρ ποταμοῖο Σκαμάνδρου, τῇ ῥα μάλιστα</l>
<l n="500">ἀνδρῶν πῖπτε κάρηνα, βοὴ δʼ ἄσβεστος ὀρώρει</l>
<l>Νέστορά τʼ ἀμφὶ μέγαν καὶ ἀρήϊον Ἰδομενῆα.</l>
<l>Ἕκτωρ μὲν μετὰ τοῖσιν ὁμίλει μέρμερα ῥέζων</l>
<l>ἔγχεΐ θʼ ἱπποσύνῃ τε, νέων δʼ ἀλάπαζε φάλαγγας·</l>
<l>οὐδʼ ἄν πω χάζοντο κελεύθου δῖοι Ἀχαιοὶ</l>
<l n="505">εἰ μὴ Ἀλέξανδρος Ἑλένης πόσις ἠϋκόμοιο</l>
<l>παῦσεν ἀριστεύοντα Μαχάονα ποιμένα λαῶν,</l>
<l>ἰῷ τριγλώχινι βαλὼν κατὰ δεξιὸν ὦμον.</l>
<l>τῷ ῥα περίδεισαν μένεα πνείοντες Ἀχαιοὶ</l>
<l>μή πώς μιν πολέμοιο μετακλινθέντος ἕλοιεν.</l>
<l n="510">αὐτίκα δʼ Ἰδομενεὺς προσεφώνεε Νέστορα δῖον·</l>
<q direct="unspecified">
<l>ὦ Νέστορ Νηληϊάδη μέγα κῦδος Ἀχαιῶν</l>
<l>ἄγρει σῶν ὀχέων ἐπιβήσεο, πὰρ δὲ Μαχάων</l>
<l>βαινέτω, ἐς νῆας δὲ τάχιστʼ ἔχε μώνυχας ἵππους·</l>
<l>ἰητρὸς γὰρ ἀνὴρ πολλῶν ἀντάξιος ἄλλων</l>
<l n="515">ἰούς τʼ ἐκτάμνειν ἐπί τʼ ἤπια φάρμακα πάσσειν.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε Γερήνιος ἱππότα Νέστωρ.</l>
<l>αὐτίκα δʼ ὧν ὀχέων ἐπεβήσετο, πὰρ δὲ Μαχάων</l>
<l>βαῖνʼ Ἀσκληπιοῦ υἱὸς ἀμύμονος ἰητῆρος·</l>
<l>μάστιξεν δʼ ἵππους, τὼ δʼ οὐκ ἀέκοντε πετέσθην</l>
<l n="520">νῆας ἔπι γλαφυράς· τῇ γὰρ φίλον ἔπλετο θυμῷ.</l>
<l>
<milestone ed="P" unit="para"/>Κεβριόνης δὲ Τρῶας ὀρινομένους ἐνόησεν</l>
<l>Ἕκτορι παρβεβαώς, καί μιν πρὸς μῦθον ἔειπεν·</l>
<q direct="unspecified">
<l>Ἕκτορ νῶϊ μὲν ἐνθάδʼ ὁμιλέομεν Δαναοῖσιν</l>
<l>ἐσχατιῇ πολέμοιο δυσηχέος· οἳ δὲ δὴ ἄλλοι</l>
<l n="525">Τρῶες ὀρίνονται ἐπιμὶξ ἵπποι τε καὶ αὐτοί.</l>
<l>Αἴας δὲ κλονέει Τελαμώνιος· εὖ δέ μιν ἔγνων·</l>
<l>εὐρὺ γὰρ ἀμφʼ ὤμοισιν ἔχει σάκος· ἀλλὰ καὶ ἡμεῖς</l>
<l>κεῖσʼ ἵππους τε καὶ ἅρμʼ ἰθύνομεν, ἔνθα μάλιστα</l>
<l>ἱππῆες πεζοί τε κακὴν ἔριδα προβαλόντες</l>
<l n="530">ἀλλήλους ὀλέκουσι, βοὴ δʼ ἄσβεστος ὄρωρεν.</l>
<milestone ed="p" n="531" unit="card"/>
</q>
<l>
<milestone ed="P" unit="para"/>ὣς ἄρα φωνήσας ἵμασεν καλλίτριχας ἵππους</l>
<l>μάστιγι λιγυρῇ· τοὶ δὲ πληγῆς ἀΐοντες</l>
<l>ῥίμφʼ ἔφερον θοὸν ἅρμα μετὰ Τρῶας καὶ Ἀχαιοὺς</l>
<l>στείβοντες νέκυάς τε καὶ ἀσπίδας· αἵματι δʼ ἄξων</l>
<l n="535">νέρθεν ἅπας πεπάλακτο καὶ ἄντυγες αἳ περὶ δίφρον,</l>
<l>ἃς ἄρʼ ἀφʼ ἱππείων ὁπλέων ῥαθάμιγγες ἔβαλλον</l>
<l>αἵ τʼ ἀπʼ ἐπισσώτρων. ὃ δὲ ἵετο δῦναι ὅμιλον</l>
<l>ἀνδρόμεον ῥῆξαί τε μετάλμενος· ἐν δὲ κυδοιμὸν</l>
<l>ἧκε κακὸν Δαναοῖσι, μίνυνθα δὲ χάζετο δουρός.</l>
<l n="540">αὐτὰρ ὃ τῶν ἄλλων ἐπεπωλεῖτο στίχας ἀνδρῶν</l>
<l>ἔγχεΐ τʼ ἄορί τε μεγάλοισί τε χερμαδίοισιν,</l>
<l>Αἴαντος δʼ ἀλέεινε μάχην Τελαμωνιάδαο.</l>
<l n="544">
<milestone ed="P" unit="para"/>Ζεὺς δὲ πατὴρ Αἴανθʼ ὑψίζυγος ἐν φόβον ὦρσε·</l>
<l n="545">στῆ δὲ ταφών, ὄπιθεν δὲ σάκος βάλεν ἑπταβόειον,</l>
<l>τρέσσε δὲ παπτήνας ἐφʼ ὁμίλου θηρὶ ἐοικὼς</l>
<l>ἐντροπαλιζόμενος ὀλίγον γόνυ γουνὸς ἀμείβων.</l>
<l>ὡς δʼ αἴθωνα λέοντα βοῶν ἀπὸ μεσσαύλοιο</l>
<l>ἐσσεύαντο κύνες τε καὶ ἀνέρες ἀγροιῶται,</l>
<l n="550">οἵ τέ μιν οὐκ εἰῶσι βοῶν ἐκ πῖαρ ἑλέσθαι</l>
<l>πάννυχοι ἐγρήσσοντες· ὃ δὲ κρειῶν ἐρατίζων</l>
<l>ἰθύει, ἀλλʼ οὔ τι πρήσσει· θαμέες γὰρ ἄκοντες</l>
<l>ἀντίον ἀΐσσουσι θρασειάων ἀπὸ χειρῶν</l>
<l>καιόμεναί τε δεταί, τάς τε τρεῖ ἐσσύμενός περ·</l>
<l n="555">ἠῶθεν δʼ ἀπὸ νόσφιν ἔβη τετιηότι θυμῷ·</l>
<l>ὣς Αἴας τότʼ ἀπὸ Τρώων τετιημένος ἦτορ</l>
<l>ἤϊε πόλλʼ ἀέκων· περὶ γὰρ δίε νηυσὶν Ἀχαιῶν.</l>
<l>ὡς δʼ ὅτʼ ὄνος παρʼ ἄρουραν ἰὼν ἐβιήσατο παῖδας</l>
<l>νωθής, ᾧ δὴ πολλὰ περὶ ῥόπαλʼ ἀμφὶς ἐάγῃ,</l>
<l n="560">κείρει τʼ εἰσελθὼν βαθὺ λήϊον· οἳ δέ τε παῖδες</l>
<l>τύπτουσιν ῥοπάλοισι· βίη δέ τε νηπίη αὐτῶν·</l>
<l>σπουδῇ τʼ ἐξήλασσαν, ἐπεί τʼ ἐκορέσσατο φορβῆς·</l>
<l>ὣς τότʼ ἔπειτʼ Αἴαντα μέγαν Τελαμώνιον υἱὸν</l>
<l>Τρῶες ὑπέρθυμοι πολυηγερέες τʼ ἐπίκουροι</l>
<l n="565">νύσσοντες ξυστοῖσι μέσον σάκος αἰὲν ἕποντο.</l>
<l>Αἴας δʼ ἄλλοτε μὲν μνησάσκετο θούριδος ἀλκῆς</l>
<l>αὖτις ὑποστρεφθείς, καὶ ἐρητύσασκε φάλαγγας</l>
<l>Τρώων ἱπποδάμων· ὁτὲ δὲ τρωπάσκετο φεύγειν.</l>
<l>πάντας δὲ προέεργε θοὰς ἐπὶ νῆας ὁδεύειν,</l>
<l n="570">αὐτὸς δὲ Τρώων καὶ Ἀχαιῶν θῦνε μεσηγὺ</l>
<l>ἱστάμενος· τὰ δὲ δοῦρα θρασειάων ἀπὸ χειρῶν</l>
<l>ἄλλα μὲν ἐν σάκεϊ μεγάλῳ πάγεν ὄρμενα πρόσσω,</l>
<l>πολλὰ δὲ καὶ μεσσηγύ, πάρος χρόα λευκὸν ἐπαυρεῖν,</l>
<l>ἐν γαίῃ ἵσταντο λιλαιόμενα χροὸς ἆσαι.</l>
<milestone ed="p" n="575" unit="card"/>
</q>
<l n="575">
<milestone ed="P" unit="para"/>τὸν δʼ ὡς οὖν ἐνόησʼ Εὐαίμονος ἀγλαὸς υἱὸς</l>
<l>Εὐρύπυλος πυκινοῖσι βιαζόμενον βελέεσσι,</l>
<l>στῆ ῥα παρʼ αὐτὸν ἰών, καὶ ἀκόντισε δουρὶ φαεινῷ,</l>
<l>καὶ βάλε Φαυσιάδην Ἀπισάονα ποιμένα λαῶν</l>
<l>ἧπαρ ὑπὸ πραπίδων, εἶθαρ δʼ ὑπὸ γούνατʼ ἔλυσεν·</l>
<l n="580">Εὐρύπυλος δʼ ἐπόρουσε καὶ αἴνυτο τεύχεʼ ἀπʼ ὤμων.</l>
<l>τὸν δʼ ὡς οὖν ἐνόησεν Ἀλέξανδρος θεοειδὴς</l>
<l>τεύχεʼ ἀπαινύμενον Ἀπισάονος, αὐτίκα τόξον</l>
<l>ἕλκετʼ ἐπʼ Εὐρυπύλῳ, καί μιν βάλε μηρὸν ὀϊστῷ</l>
<l>δεξιόν· ἐκλάσθη δὲ δόναξ, ἐβάρυνε δὲ μηρόν.</l>
<l n="585">ἂψ δʼ ἑτάρων εἰς ἔθνος ἐχάζετο κῆρʼ ἀλεείνων,</l>
<l>ἤϋσεν δὲ διαπρύσιον Δαναοῖσι γεγωνώς·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l>στῆτʼ ἐλελιχθέντες καὶ ἀμύνετε νηλεὲς ἦμαρ</l>
<l>Αἴανθʼ, ὃς βελέεσσι βιάζεται, οὐδέ ἕ φημι</l>
<l n="590">φεύξεσθʼ ἐκ πολέμοιο δυσηχέος· ἀλλὰ μάλʼ ἄντην</l>
<l>ἵστασθʼ ἀμφʼ Αἴαντα μέγαν Τελαμώνιον υἱόν.</l>
</q>
<l>
<milestone ed="P" unit="para"/>ὣς ἔφατʼ Εὐρύπυλος βεβλημένος· οἳ δὲ παρʼ αὐτὸν</l>
<l>πλησίοι ἔστησαν σάκεʼ ὤμοισι κλίναντες</l>
<l>δούρατʼ ἀνασχόμενοι· τῶν δʼ ἀντίος ἤλυθεν Αἴας.</l>
<l n="595">στῆ δὲ μεταστρεφθείς, ἐπεὶ ἵκετο ἔθνος ἑταίρων.</l>
</q>
<l>
<milestone ed="P" unit="para"/>ὣς οἳ μὲν μάρναντο δέμας πυρὸς αἰθομένοιο·</l>
<l>Νέστορα δʼ ἐκ πολέμοιο φέρον Νηλήϊαι ἵπποι</l>
<l>ἱδρῶσαι, ἦγον δὲ Μαχάονα ποιμένα λαῶν.</l>
<l>τὸν δὲ ἰδὼν ἐνόησε ποδάρκης δῖος Ἀχιλλεύς·</l>
<l n="600">ἑστήκει γὰρ ἐπὶ πρυμνῇ μεγακήτεϊ νηῒ</l>
<l>εἰσορόων πόνον αἰπὺν ἰῶκά τε δακρυόεσσαν.</l>
<l>αἶψα δʼ ἑταῖρον ἑὸν Πατροκλῆα προσέειπε</l>
<l>φθεγξάμενος παρὰ νηός· ὃ δὲ κλισίηθεν ἀκούσας</l>
<l>ἔκμολεν ἶσος Ἄρηϊ, κακοῦ δʼ ἄρα οἱ πέλεν ἀρχή.</l>
<l n="605">τὸν πρότερος προσέειπε Μενοιτίου ἄλκιμος υἱός·</l>
<q direct="unspecified">
<l>τίπτέ με κικλήσκεις Ἀχιλεῦ; τί δέ σε χρεὼ ἐμεῖο;</l>
</q>
<l>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>δῖε Μενοιτιάδη τῷ ἐμῷ κεχαρισμένε θυμῷ</l>
<l>νῦν ὀΐω περὶ γούνατʼ ἐμὰ στήσεσθαι Ἀχαιοὺς</l>
<l n="610">λισσομένους· χρειὼ γὰρ ἱκάνεται οὐκέτʼ ἀνεκτός.</l>
<l>ἀλλʼ ἴθι νῦν Πάτροκλε Διῒ φίλε Νέστορʼ ἔρειο</l>
<l>ὅν τινα τοῦτον ἄγει βεβλημένον ἐκ πολέμοιο·</l>
<l>ἤτοι μὲν τά γʼ ὄπισθε Μαχάονι πάντα ἔοικε</l>
<l>τῷ Ἀσκληπιάδῃ, ἀτὰρ οὐκ ἴδον ὄμματα φωτός·</l>
<l n="615">ἵπποι γάρ με παρήϊξαν πρόσσω μεμαυῖαι.</l>
<milestone ed="p" n="616" unit="card"/>
</q>
<l>
<milestone ed="P" unit="para"/>ὣς φάτο, Πάτροκλος δὲ φίλῳ ἐπεπείθεθʼ ἑταίρῳ,</l>
<l>βῆ δὲ θέειν παρά τε κλισίας καὶ νῆας Ἀχαιῶν.</l>
<l>
<milestone ed="P" unit="para"/>οἳ δʼ ὅτε δὴ κλισίην Νηληϊάδεω ἀφίκοντο,</l>
<l>αὐτοὶ μέν ῥʼ ἀπέβησαν ἐπὶ χθόνα πουλυβότειραν,</l>
<l n="620">ἵππους δʼ Εὐρυμέδων θεράπων λύε τοῖο γέροντος</l>
<l>ἐξ ὀχέων· τοὶ δʼ ἱδρῶ ἀπεψύχοντο χιτώνων</l>
<l>στάντε ποτὶ πνοιὴν παρὰ θῖνʼ ἁλός· αὐτὰρ ἔπειτα</l>
<l>ἐς κλισίην ἐλθόντες ἐπὶ κλισμοῖσι κάθιζον.</l>
<l>τοῖσι δὲ τεῦχε κυκειῶ ἐϋπλόκαμος Ἑκαμήδη,</l>
<l n="625">τὴν ἄρετʼ ἐκ Τενέδοιο γέρων, ὅτε πέρσεν Ἀχιλλεύς,</l>
<l>θυγατέρʼ Ἀρσινόου μεγαλήτορος, ἥν οἱ Ἀχαιοὶ</l>
<l>ἔξελον οὕνεκα βουλῇ ἀριστεύεσκεν ἁπάντων.</l>
<l>ἥ σφωϊν πρῶτον μὲν ἐπιπροΐηλε τράπεζαν</l>
<l>καλὴν κυανόπεζαν ἐΰξοον, αὐτὰρ ἐπʼ αὐτῆς</l>
<l n="630">χάλκειον κάνεον, ἐπὶ δὲ κρόμυον ποτῷ ὄψον,</l>
<l>ἠδὲ μέλι χλωρόν, παρὰ δʼ ἀλφίτου ἱεροῦ ἀκτήν,</l>
<l>πὰρ δὲ δέπας περικαλλές, ὃ οἴκοθεν ἦγʼ ὁ γεραιός,</l>
<l>χρυσείοις ἥλοισι πεπαρμένον· οὔατα δʼ αὐτοῦ</l>
<l>τέσσαρʼ ἔσαν, δοιαὶ δὲ πελειάδες ἀμφὶς ἕκαστον</l>
<l n="635">χρύσειαι νεμέθοντο, δύω δʼ ὑπὸ πυθμένες ἦσαν.</l>
<l>ἄλλος μὲν μογέων ἀποκινήσασκε τραπέζης</l>
<l>πλεῖον ἐόν, Νέστωρ δʼ ὁ γέρων ἀμογητὶ ἄειρεν.</l>
<l>ἐν τῷ ῥά σφι κύκησε γυνὴ ἐϊκυῖα θεῇσιν</l>
<l>οἴνῳ Πραμνείῳ, ἐπὶ δʼ αἴγειον κνῆ τυρὸν</l>
<l n="640">κνήστι χαλκείῃ, ἐπὶ δʼ ἄλφιτα λευκὰ πάλυνε,</l>
<l>πινέμεναι δʼ ἐκέλευσεν, ἐπεί ῥʼ ὥπλισσε κυκειῶ.</l>
<l>τὼ δʼ ἐπεὶ οὖν πίνοντʼ ἀφέτην πολυκαγκέα δίψαν</l>
<l>μύθοισιν τέρποντο πρὸς ἀλλήλους ἐνέποντες,</l>
<l>Πάτροκλος δὲ θύρῃσιν ἐφίστατο ἰσόθεος φώς.</l>
<l n="645">τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ,</l>
<l>ἐς δʼ ἄγε χειρὸς ἑλών, κατὰ δʼ ἑδριάασθαι ἄνωγε.</l>
<l>Πάτροκλος δʼ ἑτέρωθεν ἀναίνετο εἶπέ τε μῦθον·</l>
<l>οὐχ ἕδος ἐστὶ γεραιὲ διοτρεφές, οὐδέ με πείσεις.</l>
<l>αἰδοῖος νεμεσητὸς ὅ με προέηκε πυθέσθαι</l>
<l n="650">ὅν τινα τοῦτον ἄγεις βεβλημένον· ἀλλὰ καὶ αὐτὸς</l>
<l>γιγνώσκω, ὁρόω δὲ Μαχάονα ποιμένα λαῶν.</l>
<l>νῦν δὲ ἔπος ἐρέων πάλιν ἄγγελος εἶμʼ Ἀχιλῆϊ.</l>
<l>εὖ δὲ σὺ οἶσθα γεραιὲ διοτρεφές, οἷος ἐκεῖνος</l>
<l>δεινὸς ἀνήρ· τάχα κεν καὶ ἀναίτιον αἰτιόῳτο.</l>
<milestone ed="p" n="655" unit="card"/>
</q>
<l n="655">
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>τίπτε τὰρ ὧδʼ Ἀχιλεὺς ὀλοφύρεται υἷας Ἀχαιῶν,</l>
<l>ὅσσοι δὴ βέλεσιν βεβλήαται; οὐδέ τι οἶδε</l>
<l>πένθεος, ὅσσον ὄρωρε κατὰ στρατόν· οἳ γὰρ ἄριστοι</l>
<l>ἐν νηυσὶν κέαται βεβλημένοι οὐτάμενοί τε.</l>
<l n="660">βέβληται μὲν ὃ Τυδεΐδης κρατερὸς Διομήδης,</l>
<l>οὔτασται δʼ Ὀδυσεὺς δουρὶ κλυτὸς ἠδʼ Ἀγαμέμνων·</l>
<l>βέβληται δὲ καὶ Εὐρύπυλος κατὰ μηρὸν ὀϊστῷ·</l>
<l>τοῦτον δʼ ἄλλον ἐγὼ νέον ἤγαγον ἐκ πολέμοιο</l>
<l>ἰῷ ἀπὸ νευρῆς βεβλημένον. αὐτὰρ Ἀχιλλεὺς</l>
<l n="665">ἐσθλὸς ἐὼν Δαναῶν οὐ κήδεται οὐδʼ ἐλεαίρει.</l>
<l>ἦ μένει εἰς ὅ κε δὴ νῆες θοαὶ ἄγχι θαλάσσης</l>
<l>Ἀργείων ἀέκητι πυρὸς δηΐοιο θέρωνται,</l>
<l>αὐτοί τε κτεινώμεθʼ ἐπισχερώ; οὐ γὰρ ἐμὴ ἲς</l>
<l>ἔσθʼ οἵη πάρος ἔσκεν ἐνὶ γναμπτοῖσι μέλεσσιν.</l>
<l n="670">εἴθʼ ὣς ἡβώοιμι βίη δέ μοι ἔμπεδος εἴη</l>
<l>ὡς ὁπότʼ Ἠλείοισι καὶ ἡμῖν νεῖκος ἐτύχθη</l>
<l>ἀμφὶ βοηλασίῃ, ὅτʼ ἐγὼ κτάνον Ἰτυμονῆα</l>
<l>ἐσθλὸν Ὑπειροχίδην, ὃς ἐν Ἤλιδι ναιετάασκε,</l>
<l>ῥύσιʼ ἐλαυνόμενος· ὃ δʼ ἀμύνων ᾗσι βόεσσιν</l>
<l n="675">ἔβλητʼ ἐν πρώτοισιν ἐμῆς ἀπὸ χειρὸς ἄκοντι,</l>
<l>κὰδ δʼ ἔπεσεν, λαοὶ δὲ περίτρεσαν ἀγροιῶται.</l>
<l>ληΐδα δʼ ἐκ πεδίου συνελάσσαμεν ἤλιθα πολλὴν</l>
<l>πεντήκοντα βοῶν ἀγέλας, τόσα πώεα οἰῶν,</l>
<l>τόσσα συῶν συβόσια, τόσʼ αἰπόλια πλατέʼ αἰγῶν,</l>
<l n="680">ἵππους δὲ ξανθὰς ἑκατὸν καὶ πεντήκοντα</l>
<l>πάσας θηλείας, πολλῇσι δὲ πῶλοι ὑπῆσαν.</l>
<l>καὶ τὰ μὲν ἠλασάμεσθα Πύλον Νηλήϊον εἴσω</l>
<l>ἐννύχιοι προτὶ ἄστυ· γεγήθει δὲ φρένα Νηλεύς,</l>
<l>οὕνεκά μοι τύχε πολλὰ νέῳ πόλεμον δὲ κιόντι.</l>
<l n="685">κήρυκες δʼ ἐλίγαινον ἅμʼ ἠοῖ φαινομένηφι</l>
<l>τοὺς ἴμεν οἷσι χρεῖος ὀφείλετʼ ἐν Ἤλιδι δίῃ·</l>
<l>οἳ δὲ συναγρόμενοι Πυλίων ἡγήτορες ἄνδρες</l>
<l>δαίτρευον· πολέσιν γὰρ Ἐπειοὶ χρεῖος ὄφειλον,</l>
<l>ὡς ἡμεῖς παῦροι κεκακωμένοι ἐν Πύλῳ ἦμεν·</l>
<l n="690">ἐλθὼν γάρ ῥʼ ἐκάκωσε βίη Ἡρακληείη</l>
<l>τῶν προτέρων ἐτέων, κατὰ δʼ ἔκταθεν ὅσσοι ἄριστοι·</l>
<l>δώδεκα γὰρ Νηλῆος ἀμύμονος υἱέες ἦμεν·</l>
<l>τῶν οἶος λιπόμην, οἳ δʼ ἄλλοι πάντες ὄλοντο.</l>
<l>ταῦθʼ ὑπερηφανέοντες Ἐπειοὶ χαλκοχίτωνες</l>
<l n="695">ἡμέας ὑβρίζοντες ἀτάσθαλα μηχανόωντο.</l>
<milestone ed="p" n="696" unit="card"/>
<l>ἐκ δʼ ὃ γέρων ἀγέλην τε βοῶν καὶ πῶϋ μέγʼ οἰῶν</l>
<l>εἵλετο κρινάμενος τριηκόσιʼ ἠδὲ νομῆας.</l>
<l>καὶ γὰρ τῷ χρεῖος μέγʼ ὀφείλετʼ ἐν Ἤλιδι δίῃ</l>
<l>τέσσαρες ἀθλοφόροι ἵπποι αὐτοῖσιν ὄχεσφιν</l>
<l n="700">ἐλθόντες μετʼ ἄεθλα· περὶ τρίποδος γὰρ ἔμελλον</l>
<l>θεύσεσθαι· τοὺς δʼ αὖθι ἄναξ ἀνδρῶν Αὐγείας</l>
<l>κάσχεθε, τὸν δʼ ἐλατῆρʼ ἀφίει ἀκαχήμενον ἵππων.</l>
<l>τῶν ὃ γέρων ἐπέων κεχολωμένος ἠδὲ καὶ ἔργων</l>
<l>ἐξέλετʼ ἄσπετα πολλά· τὰ δʼ ἄλλʼ ἐς δῆμον ἔδωκε</l>
<l n="705">δαιτρεύειν, μή τίς οἱ ἀτεμβόμενος κίοι ἴσης.</l>
<l>ἡμεῖς μὲν τὰ ἕκαστα διείπομεν, ἀμφί τε ἄστυ</l>
<l>ἕρδομεν ἱρὰ θεοῖς· οἳ δὲ τρίτῳ ἤματι πάντες</l>
<l>ἦλθον ὁμῶς αὐτοί τε πολεῖς καὶ μώνυχες ἵπποι</l>
<l>πανσυδίῃ· μετὰ δέ σφι Μολίονε θωρήσσοντο</l>
<l n="710">παῖδʼ ἔτʼ ἐόντʼ, οὔ πω μάλα εἰδότε θούριδος ἀλκῆς.</l>
<l>ἔστι δέ τις Θρυόεσσα πόλις αἰπεῖα κολώνη</l>
<l>τηλοῦ ἐπʼ Ἀλφειῷ, νεάτη Πύλου ἠμαθόεντος·</l>
<l>τὴν ἀμφεστρατόωντο διαρραῖσαι μεμαῶτες.</l>
<l>ἀλλʼ ὅτε πᾶν πεδίον μετεκίαθον, ἄμμι δʼ Ἀθήνη</l>
<l n="715">ἄγγελος ἦλθε θέουσʼ ἀπʼ Ὀλύμπου θωρήσσεσθαι</l>
<l>ἔννυχος, οὐδʼ ἀέκοντα Πύλον κάτα λαὸν ἄγειρεν</l>
<l>ἀλλὰ μάλʼ ἐσσυμένους πολεμίζειν. οὐδέ με Νηλεὺς</l>
<l>εἴα θωρήσσεσθαι, ἀπέκρυψεν δέ μοι ἵππους·</l>
<l>οὐ γάρ πώ τί μʼ ἔφη ἴδμεν πολεμήϊα ἔργα.</l>
<l n="720">ἀλλὰ καὶ ὧς ἱππεῦσι μετέπρεπον ἡμετέροισι</l>
<l>καὶ πεζός περ ἐών, ἐπεὶ ὧς ἄγε νεῖκος Ἀθήνη.</l>
<l>ἔστι δέ τις ποταμὸς Μινυήϊος εἰς ἅλα βάλλων</l>
<l>ἐγγύθεν Ἀρήνης, ὅθι μείναμεν Ἠῶ δῖαν</l>
<l>ἱππῆες Πυλίων, τὰ δʼ ἐπέρρεον ἔθνεα πεζῶν.</l>
<l n="725">ἔνθεν πανσυδίῃ σὺν τεύχεσι θωρηχθέντες</l>
<l>ἔνδιοι ἱκόμεσθʼ ἱερὸν ῥόον Ἀλφειοῖο.</l>
<l>ἔνθα Διὶ ῥέξαντες ὑπερμενεῖ ἱερὰ καλά,</l>
<l>ταῦρον δʼ Ἀλφειῷ, ταῦρον δὲ Ποσειδάωνι,</l>
<l>αὐτὰρ Ἀθηναίη γλαυκώπιδι βοῦν ἀγελαίην,</l>
<l n="730">δόρπον ἔπειθʼ ἑλόμεσθα κατὰ στρατὸν ἐν τελέεσσι,</l>
<l>καὶ κατεκοιμήθημεν ἐν ἔντεσιν οἷσιν ἕκαστος</l>
<l>ἀμφὶ ῥοὰς ποταμοῖο. ἀτὰρ μεγάθυμοι Ἐπειοὶ</l>
<l>ἀμφέσταν δὴ ἄστυ διαρραῖσαι μεμαῶτες·</l>
<l>ἀλλά σφι προπάροιθε φάνη μέγα ἔργον Ἄρηος·</l>
<l n="735">εὖτε γὰρ ἠέλιος φαέθων ὑπερέσχεθε γαίης,</l>
<l>συμφερόμεσθα μάχῃ Διί τʼ εὐχόμενοι καὶ Ἀθήνῃ.</l>
<milestone ed="p" n="737" unit="card"/>
<l>ἀλλʼ ὅτε δὴ Πυλίων καὶ Ἐπειῶν ἔπλετο νεῖκος,</l>
<l>πρῶτος ἐγὼν ἕλον ἄνδρα, κόμισσα δὲ μώνυχας ἵππους,</l>
<l>Μούλιον αἰχμητήν· γαμβρὸς δʼ ἦν Αὐγείαο,</l>
<l n="740">πρεσβυτάτην δὲ θύγατρʼ εἶχε ξανθὴν Ἀγαμήδην,</l>
<l>ἣ τόσα φάρμακα ᾔδη ὅσα τρέφει εὐρεῖα χθών.</l>
<l>τὸν μὲν ἐγὼ προσιόντα βάλον χαλκήρεϊ δουρί,</l>
<l>ἤριπε δʼ ἐν κονίῃσιν· ἐγὼ δʼ ἐς δίφρον ὀρούσας</l>
<l>στῆν ῥα μετὰ προμάχοισιν· ἀτὰρ μεγάθυμοι Ἐπειοὶ</l>
<l n="745">ἔτρεσαν ἄλλυδις ἄλλος, ἐπεὶ ἴδον ἄνδρα πεσόντα</l>
<l>ἡγεμόνʼ ἱππήων, ὃς ἀριστεύεσκε μάχεσθαι.</l>
<l>αὐτὰρ ἐγὼν ἐπόρουσα κελαινῇ λαίλαπι ἶσος,</l>
<l>πεντήκοντα δʼ ἕλον δίφρους, δύο δʼ ἀμφὶς ἕκαστον</l>
<l>φῶτες ὀδὰξ ἕλον οὖδας ἐμῷ ὑπὸ δουρὶ δαμέντες.</l>
<l n="750">καί νύ κεν Ἀκτορίωνε Μολίονε παῖδʼ ἀλάπαξα,</l>
<l>εἰ μή σφωε πατὴρ εὐρὺ κρείων ἐνοσίχθων</l>
<l>ἐκ πολέμου ἐσάωσε καλύψας ἠέρι πολλῇ.</l>
<l>ἔνθα Ζεὺς Πυλίοισι μέγα κράτος ἐγγυάλιξε·</l>
<l>τόφρα γὰρ οὖν ἑπόμεσθα διὰ σπιδέος πεδίοιο</l>
<l n="755">κτείνοντές τʼ αὐτοὺς ἀνά τʼ ἔντεα καλὰ λέγοντες,</l>
<l>ὄφρʼ ἐπὶ Βουπρασίου πολυπύρου βήσαμεν ἵππους</l>
<l>πέτρης τʼ Ὠλενίης, καὶ Ἀλησίου ἔνθα κολώνη</l>
<l>κέκληται· ὅθεν αὖτις ἀπέτραπε λαὸν Ἀθήνη.</l>
<l>ἔνθʼ ἄνδρα κτείνας πύματον λίπον· αὐτὰρ Ἀχαιοὶ</l>
<l n="760">ἂψ ἀπὸ Βουπρασίοιο Πύλονδʼ ἔχον ὠκέας ἵππους,</l>
<l>πάντες δʼ εὐχετόωντο θεῶν Διὶ Νέστορί τʼ ἀνδρῶν.</l>
<l>ὣς ἔον, εἴ ποτʼ ἔον γε, μετʼ ἀνδράσιν. αὐτὰρ Ἀχιλλεὺς</l>
<l>οἶος τῆς ἀρετῆς ἀπονήσεται· ἦ τέ μιν οἴω</l>
<l>πολλὰ μετακλαύσεσθαι ἐπεί κʼ ἀπὸ λαὸς ὄληται.</l>
<l n="765">ὦ πέπον ἦ μὲν σοί γε Μενοίτιος ὧδʼ ἐπέτελλεν</l>
<l>ἤματι τῷ ὅτε σʼ ἐκ Φθίης Ἀγαμέμνονι πέμπε,</l>
<l>νῶϊ δέ τʼ ἔνδον ἐόντες ἐγὼ καὶ δῖος Ὀδυσσεὺς</l>
<l>πάντα μάλʼ ἐν μεγάροις ἠκούομεν ὡς ἐπέτελλε.</l>
<l>Πηλῆος δʼ ἱκόμεσθα δόμους εὖ ναιετάοντας</l>
<l n="770">λαὸν ἀγείροντες κατʼ Ἀχαιΐδα πουλυβότειραν.</l>
<l>ἔνθα δʼ ἔπειθʼ ἥρωα Μενοίτιον εὕρομεν ἔνδον</l>
<l>ἠδὲ σέ, πὰρ δʼ Ἀχιλῆα· γέρων δʼ ἱππηλάτα Πηλεὺς</l>
<l>πίονα μηρία καῖε βοὸς Διὶ τερπικεραύνῳ</l>
<l>αὐλῆς ἐν χόρτῳ· ἔχε δὲ χρύσειον ἄλεισον</l>
<l n="775">σπένδων αἴθοπα οἶνον ἐπʼ αἰθομένοις ἱεροῖσι.</l>
<l>σφῶϊ μὲν ἀμφὶ βοὸς ἕπετον κρέα, νῶϊ δʼ ἔπειτα</l>
<l>στῆμεν ἐνὶ προθύροισι· ταφὼν δʼ ἀνόρουσεν Ἀχιλλεύς,</l>
<l>ἐς δʼ ἄγε χειρὸς ἑλών, κατὰ δʼ ἑδριάασθαι ἄνωγε,</l>
<l>ξείνιά τʼ εὖ παρέθηκεν, ἅ τε ξείνοις θέμις ἐστίν.</l>
<milestone ed="p" n="780" unit="card"/>
<l n="780">αὐτὰρ ἐπεὶ τάρπημεν ἐδητύος ἠδὲ ποτῆτος,</l>
<l>ἦρχον ἐγὼ μύθοιο κελεύων ὔμμʼ ἅμʼ ἕπεσθαι·</l>
<l>σφὼ δὲ μάλʼ ἠθέλετον, τὼ δʼ ἄμφω πόλλʼ ἐπέτελλον.</l>
<l>Πηλεὺς μὲν ᾧ παιδὶ γέρων ἐπέτελλʼ Ἀχιλῆϊ</l>
<l>αἰὲν ἀριστεύειν καὶ ὑπείροχον ἔμμεναι ἄλλων·</l>
<l n="785">σοὶ δʼ αὖθʼ ὧδʼ ἐπέτελλε Μενοίτιος Ἄκτορος υἱός·</l>
<l>τέκνον ἐμὸν γενεῇ μὲν ὑπέρτερός ἐστιν Ἀχιλλεύς,</l>
<l>πρεσβύτερος δὲ σύ ἐσσι· βίῃ δʼ ὅ γε πολλὸν ἀμείνων.</l>
<l>ἀλλʼ εὖ οἱ φάσθαι πυκινὸν ἔπος ἠδʼ ὑποθέσθαι</l>
<l>καί οἱ σημαίνειν· ὃ δὲ πείσεται εἰς ἀγαθόν περ.</l>
<l n="790">ὣς ἐπέτελλʼ ὃ γέρων, σὺ δὲ λήθεαι· ἀλλʼ ἔτι καὶ νῦν</l>
<l>ταῦτʼ εἴποις Ἀχιλῆϊ δαΐφρονι αἴ κε πίθηται.</l>
<l>τίς δʼ οἶδʼ εἴ κέν οἱ σὺν δαίμονι θυμὸν ὀρίναις</l>
<l>παρειπών; ἀγαθὴ δὲ παραίφασίς ἐστιν ἑταίρου.</l>
<l>εἰ δέ τινα φρεσὶν ᾗσι θεοπροπίην ἀλεείνει</l>
<l n="795">καί τινά οἱ πὰρ Ζηνὸς ἐπέφραδε πότνια μήτηρ,</l>
<l>ἀλλὰ σέ περ προέτω, ἅμα δʼ ἄλλος λαὸς ἑπέσθω</l>
<l>Μυρμιδόνων, αἴ κέν τι φόως Δαναοῖσι γένηαι·</l>
<l>καί τοι τεύχεα καλὰ δότω πόλεμον δὲ φέρεσθαι,</l>
<l>αἴ κέ σε τῷ εἴσκοντες ἀπόσχωνται πολέμοιο</l>
<l n="800">Τρῶες, ἀναπνεύσωσι δʼ ἀρήϊοι υἷες Ἀχαιῶν</l>
<l>τειρόμενοι· ὀλίγη δέ τʼ ἀνάπνευσις πολέμοιο.</l>
<l>ῥεῖα δέ κʼ ἀκμῆτες κεκμηότας ἄνδρας ἀϋτῇ</l>
<l>ὤσαισθε προτὶ ἄστυ νεῶν ἄπο καὶ κλισιάων.</l>
</q>
<l>
<milestone ed="P" unit="para"/>ὣς φάτο, τῷ δʼ ἄρα θυμὸν ἐνὶ στήθεσσιν ὄρινε,</l>
<l n="805">βῆ δὲ θέειν παρὰ νῆας ἐπʼ Αἰακίδην Ἀχιλῆα.</l>
<l>ἀλλʼ ὅτε δὴ κατὰ νῆας Ὀδυσσῆος θείοιο</l>
<l>ἷξε θέων Πάτροκλος, ἵνά σφʼ ἀγορή τε θέμις τε</l>
<l>ἤην, τῇ δὴ καί σφι θεῶν ἐτετεύχατο βωμοί,</l>
<l>ἔνθά οἱ Εὐρύπυλος βεβλημένος ἀντεβόλησε</l>
<l n="810">διογενὴς Εὐαιμονίδης κατὰ μηρὸν ὀϊστῷ</l>
<l>σκάζων ἐκ πολέμου· κατὰ δὲ νότιος ῥέεν ἱδρὼς</l>
<l>ὤμων καὶ κεφαλῆς, ἀπὸ δʼ ἕλκεος ἀργαλέοιο</l>
<l>αἷμα μέλαν κελάρυζε· νόος γε μὲν ἔμπεδος ἦεν.</l>
<l>τὸν δὲ ἰδὼν ᾤκτειρε Μενοιτίου ἄλκιμος υἱός,</l>
<l n="815">καί ῥʼ ὀλοφυρόμενος ἔπεα πτερόεντα προσηύδα·</l>
<q direct="unspecified">
<l>ἆ δειλοὶ Δαναῶν ἡγήτορες ἠδὲ μέδοντες</l>
<l>ὣς ἄρʼ ἐμέλλετε τῆλε φίλων καὶ πατρίδος αἴης</l>
<l>ἄσειν ἐν Τροίῃ ταχέας κύνας ἀργέτι δημῷ.</l>
<l>ἀλλʼ ἄγε μοι τόδε εἰπὲ διοτρεφὲς Εὐρύπυλʼ ἥρως,</l>
<l n="820">ἤ ῥʼ ἔτι που σχήσουσι πελώριον Ἕκτορʼ Ἀχαιοί,</l>
<l>ἦ ἤδη φθίσονται ὑπʼ αὐτοῦ δουρὶ δαμέντες;</l>
</q>
<milestone ed="p" n="822" unit="card"/>
<l>
<milestone ed="P" unit="para"/>τὸν δʼ αὖτʼ Εὐρύπυλος βεβλημένος ἀντίον ηὔδα·</l>
<q direct="unspecified">
<l>οὐκέτι διογενὲς Πατρόκλεες ἄλκαρ Ἀχαιῶν</l>
<l>ἔσσεται, ἀλλʼ ἐν νηυσὶ μελαίνῃσιν πεσέονται.</l>
<l n="825">οἳ μὲν γὰρ δὴ πάντες, ὅσοι πάρος ἦσαν ἄριστοι,</l>
<l>ἐν νηυσὶν κέαται βεβλημένοι οὐτάμενοί τε</l>
<l>χερσὶν ὕπο Τρώων· τῶν δὲ σθένος ὄρνυται αἰέν.</l>
<l>ἀλλʼ ἐμὲ μὲν σὺ σάωσον ἄγων ἐπὶ νῆα μέλαιναν,</l>
<l>μηροῦ δʼ ἔκταμʼ ὀϊστόν, ἀπʼ αὐτοῦ δʼ αἷμα κελαινὸν</l>
<l n="830">νίζʼ ὕδατι λιαρῷ, ἐπὶ δʼ ἤπια φάρμακα πάσσε</l>
<l>ἐσθλά, τά σε προτί φασιν Ἀχιλλῆος δεδιδάχθαι,</l>
<l>ὃν Χείρων ἐδίδαξε δικαιότατος Κενταύρων.</l>
<l>ἰητροὶ μὲν γὰρ Ποδαλείριος ἠδὲ Μαχάων</l>
<l>τὸν μὲν ἐνὶ κλισίῃσιν ὀΐομαι ἕλκος ἔχοντα</l>
<l n="835">χρηΐζοντα καὶ αὐτὸν ἀμύμονος ἰητῆρος</l>
<l>κεῖσθαι· ὃ δʼ ἐν πεδίῳ Τρώων μένει ὀξὺν Ἄρηα.</l>
</q>
<l>
<milestone ed="P" unit="para"/>τὸν δʼ αὖτε προσέειπε Μενοιτίου ἄλκιμος υἱός·</l>
<q direct="unspecified">
<l>πῶς τὰρ ἔοι τάδε ἔργα; τί ῥέξομεν Εὐρύπυλʼ ἥρως;</l>
<l>ἔρχομαι ὄφρʼ Ἀχιλῆϊ δαΐφρονι μῦθον ἐνίσπω</l>
<l n="840">ὃν Νέστωρ ἐπέτελλε Γερήνιος οὖρος Ἀχαιῶν·</l>
<l>ἀλλʼ οὐδʼ ὧς περ σεῖο μεθήσω τειρομένοιο.</l>
</q>
<l>
<milestone ed="P" unit="para"/>ἦ, καὶ ὑπὸ στέρνοιο λαβὼν ἄγε ποιμένα λαῶν</l>
<l>ἐς κλισίην· θεράπων δὲ ἰδὼν ὑπέχευε βοείας.</l>
<l>ἔνθά μιν ἐκτανύσας ἐκ μηροῦ τάμνε μαχαίρῃ</l>
<l n="845">ὀξὺ βέλος περιπευκές, ἀπʼ αὐτοῦ δʼ αἷμα κελαινὸν</l>
<l>νίζʼ ὕδατι λιαρῷ, ἐπὶ δὲ ῥίζαν βάλε πικρὴν</l>
<l>χερσὶ διατρίψας ὀδυνήφατον, ἥ οἱ ἁπάσας</l>
<l>ἔσχʼ ὀδύνας· τὸ μὲν ἕλκος ἐτέρσετο, παύσατο δʼ αἷμα.</l>
</div1>
<div1 type="Book" n="12">
<milestone ed="p" n="1" unit="card"/>
<l>
<milestone ed="P" unit="para"/>ὣς ὃ μὲν ἐν κλισίῃσι Μενοιτίου ἄλκιμος υἱὸς</l>
<l>ἰᾶτʼ Εὐρύπυλον βεβλημένον· οἳ δὲ μάχοντο</l>
<l>Ἀργεῖοι καὶ Τρῶες ὁμιλαδόν· οὐδʼ ἄρʼ ἔμελλε</l>
<l>τάφρος ἔτι σχήσειν Δαναῶν καὶ τεῖχος ὕπερθεν</l>
<l n="5">εὐρύ, τὸ ποιήσαντο νεῶν ὕπερ, ἀμφὶ δὲ τάφρον</l>
<l>ἤλασαν· οὐδὲ θεοῖσι δόσαν κλειτὰς ἑκατόμβας·</l>
<l>ὄφρά σφιν νῆάς τε θοὰς καὶ ληΐδα πολλὴν</l>
<l>ἐντὸς ἔχον ῥύοιτο· θεῶν δʼ ἀέκητι τέτυκτο</l>
<l>ἀθανάτων· τὸ καὶ οὔ τι πολὺν χρόνον ἔμπεδον ἦεν.</l>
<l n="10">ὄφρα μὲν Ἕκτωρ ζωὸς ἔην καὶ μήνιʼ Ἀχιλλεὺς</l>
<l>καὶ Πριάμοιο ἄνακτος ἀπόρθητος πόλις ἔπλεν,</l>
<l>τόφρα δὲ καὶ μέγα τεῖχος Ἀχαιῶν ἔμπεδον ἦεν.</l>
<l>αὐτὰρ ἐπεὶ κατὰ μὲν Τρώων θάνον ὅσσοι ἄριστοι,</l>
<l>πολλοὶ δʼ Ἀργείων οἳ μὲν δάμεν, οἳ δὲ λίποντο,</l>
<l n="15">πέρθετο δὲ Πριάμοιο πόλις δεκάτῳ ἐνιαυτῷ,</l>
<l>Ἀργεῖοι δʼ ἐν νηυσὶ φίλην ἐς πατρίδʼ ἔβησαν,</l>
<l>δὴ τότε μητιόωντο Ποσειδάων καὶ Ἀπόλλων</l>
<l>τεῖχος ἀμαλδῦναι ποταμῶν μένος εἰσαγαγόντες.</l>
<l>ὅσσοι ἀπʼ Ἰδαίων ὀρέων ἅλα δὲ προρέουσι,</l>
<l n="20">Ῥῆσός θʼ Ἑπτάπορός τε Κάρησός τε Ῥοδίος τε</l>
<l>Γρήνικός τε καὶ Αἴσηπος δῖός τε Σκάμανδρος</l>
<l>καὶ Σιμόεις, ὅθι πολλὰ βοάγρια καὶ τρυφάλειαι</l>
<l>κάππεσον ἐν κονίῃσι καὶ ἡμιθέων γένος ἀνδρῶν·</l>
<l>τῶν πάντων ὁμόσε στόματʼ ἔτραπε Φοῖβος Ἀπόλλων,</l>
<l n="25">ἐννῆμαρ δʼ ἐς τεῖχος ἵει ῥόον· ὗε δʼ ἄρα Ζεὺς</l>
<l>συνεχές, ὄφρά κε θᾶσσον ἁλίπλοα τείχεα θείη.</l>
<l>αὐτὸς δʼ ἐννοσίγαιος ἔχων χείρεσσι τρίαιναν</l>
<l>ἡγεῖτʼ, ἐκ δʼ ἄρα πάντα θεμείλια κύμασι πέμπε</l>
<l>φιτρῶν καὶ λάων, τὰ θέσαν μογέοντες Ἀχαιοί,</l>
<l n="30">λεῖα δʼ ἐποίησεν παρʼ ἀγάρροον Ἑλλήσποντον,</l>
<l>αὖτις δʼ ἠϊόνα μεγάλην ψαμάθοισι κάλυψε</l>
<l>τεῖχος ἀμαλδύνας· ποταμοὺς δʼ ἔτρεψε νέεσθαι</l>
<l>κὰρ ῥόον, ᾗ περ πρόσθεν ἵεν καλλίρροον ὕδωρ.</l>
<milestone ed="p" n="34" unit="card"/>
<l>
<milestone ed="P" unit="para"/>ὣς ἄρʼ ἔμελλον ὄπισθε Ποσειδάων καὶ Ἀπόλλων</l>
<l n="35">θησέμεναι· τότε δʼ ἀμφὶ μάχη ἐνοπή τε δεδήει</l>
<l>τεῖχος ἐΰδμητον, κανάχιζε δὲ δούρατα πύργων</l>
<l>βαλλόμενʼ· Ἀργεῖοι δὲ Διὸς μάστιγι δαμέντες</l>
<l>νηυσὶν ἔπι γλαφυρῇσιν ἐελμένοι ἰσχανόωντο</l>
<l>Ἕκτορα δειδιότες, κρατερὸν μήστωρα φόβοιο·</l>
<l n="40">αὐτὰρ ὅ γʼ ὡς τὸ πρόσθεν ἐμάρνατο ἶσος ἀέλλῃ·</l>
<l>ὡς δʼ ὅτʼ ἂν ἔν τε κύνεσσι καὶ ἀνδράσι θηρευτῇσι</l>
<l>κάπριος ἠὲ λέων στρέφεται σθένεϊ βλεμεαίνων·</l>
<l>οἳ δέ τε πυργηδὸν σφέας αὐτοὺς ἀρτύναντες</l>
<l>ἀντίον ἵστανται καὶ ἀκοντίζουσι θαμειὰς</l>
<l n="45">αἰχμὰς ἐκ χειρῶν· τοῦ δʼ οὔ ποτε κυδάλιμον κῆρ</l>
<l>ταρβεῖ οὐδὲ φοβεῖται, ἀγηνορίη δέ μιν ἔκτα·</l>
<l>ταρφέα τε στρέφεται στίχας ἀνδρῶν πειρητίζων·</l>
<l>ὅππῃ τʼ ἰθύσῃ τῇ εἴκουσι στίχες ἀνδρῶν·</l>
<l>ὣς Ἕκτωρ ἀνʼ ὅμιλον ἰὼν ἐλλίσσεθʼ ἑταίρους</l>
<l n="50">τάφρον ἐποτρύνων διαβαινέμεν· οὐδέ οἱ ἵπποι</l>
<l>τόλμων ὠκύποδες, μάλα δὲ χρεμέτιζον ἐπʼ ἄκρῳ</l>
<l>χείλει ἐφεσταότες· ἀπὸ γὰρ δειδίσσετο τάφρος</l>
<l>εὐρεῖʼ, οὔτʼ ἄρʼ ὑπερθορέειν σχεδὸν οὔτε περῆσαι</l>
<l>ῥηϊδίη· κρημνοὶ γὰρ ἐπηρεφέες περὶ πᾶσαν</l>
<l n="55">ἕστασαν ἀμφοτέρωθεν, ὕπερθεν δὲ σκολόπεσσιν</l>
<l>ὀξέσιν ἠρήρει, τοὺς ἵστασαν υἷες Ἀχαιῶν</l>
<l>πυκνοὺς καὶ μεγάλους δηΐων ἀνδρῶν ἀλεωρήν.</l>
<l>ἔνθʼ οὔ κεν ῥέα ἵππος ἐΰτροχον ἅρμα τιταίνων</l>
<l>ἐσβαίη, πεζοὶ δὲ μενοίνεον εἰ τελέουσι.</l>
<l n="60">δὴ τότε Πουλυδάμας θρασὺν Ἕκτορα εἶπε παραστάς·</l>
<q direct="unspecified">
<l>Ἕκτορ τʼ ἠδʼ ἄλλοι Τρώων ἀγοὶ ἠδʼ ἐπικούρων</l>
<l>ἀφραδέως διὰ τάφρον ἐλαύνομεν ὠκέας ἵππους·</l>
<l>ἣ δὲ μάλʼ ἀργαλέη περάαν· σκόλοπες γὰρ ἐν αὐτῇ</l>
<l>ὀξέες ἑστᾶσιν, ποτὶ δʼ αὐτοὺς τεῖχος Ἀχαιῶν,</l>
<l n="65">ἔνθʼ οὔ πως ἔστιν καταβήμεναι οὐδὲ μάχεσθαι</l>
<l>ἱππεῦσι· στεῖνος γάρ, ὅθι τρώσεσθαι ὀΐω.</l>
<l>εἰ μὲν γὰρ τοὺς πάγχυ κακὰ φρονέων ἀλαπάζει</l>
<l>Ζεὺς ὑψιβρεμέτης, Τρώεσσι δὲ ἵετʼ ἀρήγειν,</l>
<l>ἦ τʼ ἂν ἔγωγʼ ἐθέλοιμι καὶ αὐτίκα τοῦτο γενέσθαι,</l>
<l n="70">νωνύμνους ἀπολέσθαι ἀπʼ Ἄργεος ἐνθάδʼ Ἀχαιούς·</l>
<l>εἰ δέ χʼ ὑποστρέψωσι, παλίωξις δὲ γένηται</l>
<l>ἐκ νηῶν καὶ τάφρῳ ἐνιπλήξωμεν ὀρυκτῇ,</l>
<l>οὐκέτʼ ἔπειτʼ ὀΐω οὐδʼ ἄγγελον ἀπονέεσθαι</l>
<l>ἄψορρον προτὶ ἄστυ ἑλιχθέντων ὑπʼ Ἀχαιῶν.</l>
<l n="75">ἀλλʼ ἄγεθʼ ὡς ἂν ἐγὼ εἴπω πειθώμεθα πάντες·</l>
<l>ἵππους μὲν θεράποντες ἐρυκόντων ἐπὶ τάφρῳ,</l>
<l>αὐτοὶ δὲ πρυλέες σὺν τεύχεσι θωρηχθέντες</l>
<l>Ἕκτορι πάντες ἑπώμεθʼ ἀολλέες· αὐτὰρ Ἀχαιοὶ</l>
<l>οὐ μενέουσʼ εἰ δή σφιν ὀλέθρου πείρατʼ ἐφῆπται.</l>
<milestone ed="p" n="80" unit="card"/>
</q>
<l n="80">
<milestone ed="P" unit="para"/>ὣς φάτο Πουλυδάμας, ἅδε δʼ Ἕκτορι μῦθος ἀπήμων,</l>
<l>αὐτίκα δʼ ἐξ ὀχέων σὺν τεύχεσιν ἆλτο χαμᾶζε.</l>
<l>οὐδὲ μὲν ἄλλοι Τρῶες ἐφʼ ἵππων ἠγερέθοντο,</l>
<l>ἀλλʼ ἀπὸ πάντες ὄρουσαν, ἐπεὶ ἴδον Ἕκτορα δῖον.</l>
<l>ἡνιόχῳ μὲν ἔπειτα ἑῷ ἐπέτελλεν ἕκαστος</l>
<l n="85">ἵππους εὖ κατὰ κόσμον ἐρυκέμεν αὖθʼ ἐπὶ τάφρῳ·</l>
<l>οἳ δὲ διαστάντες σφέας αὐτοὺς ἀρτύναντες</l>
<l>πένταχα κοσμηθέντες ἅμʼ ἡγεμόνεσσιν ἕποντο.</l>
<l>
<milestone ed="P" unit="para"/>οἳ μὲν ἅμʼ Ἕκτορʼ ἴσαν καὶ ἀμύμονι Πουλυδάμαντι,</l>
<l>οἳ πλεῖστοι καὶ ἄριστοι ἔσαν, μέμασαν δὲ μάλιστα</l>
<l n="90">τεῖχος ῥηξάμενοι κοίλῃς ἐπὶ νηυσὶ μάχεσθαι.</l>
<l>καί σφιν Κεβριόνης τρίτος εἵπετο· πὰρ δʼ ἄρʼ ὄχεσφιν</l>
<l>ἄλλον Κεβριόναο χερείονα κάλλιπεν Ἕκτωρ.</l>
<l>τῶν δʼ ἑτέρων Πάρις ἦρχε καὶ Ἀλκάθοος καὶ Ἀγήνωρ,</l>
<l>τῶν δὲ τρίτων Ἕλενος καὶ Δηΐφοβος θεοειδὴς</l>
<l n="95">υἷε δύω Πριάμοιο· τρίτος δʼ ἦν Ἄσιος ἥρως</l>
<l>Ἄσιος Ὑρτακίδης, ὃν Ἀρίσβηθεν φέρον ἵπποι</l>
<l>αἴθωνες μεγάλοι ποταμοῦ ἄπο Σελλήεντος.</l>
<l>τῶν δὲ τετάρτων ἦρχεν ἐῢς πάϊς Ἀγχίσαο</l>
<l>Αἰνείας, ἅμα τῷ γε δύω Ἀντήνορος υἷε</l>
<l n="100">Ἀρχέλοχός τʼ Ἀκάμας τε μάχης εὖ εἰδότε πάσης.</l>
<l>Σαρπηδὼν δʼ ἡγήσατʼ ἀγακλειτῶν ἐπικούρων,</l>
<l>πρὸς δʼ ἕλετο Γλαῦκον καὶ ἀρήϊον Ἀστεροπαῖον·</l>
<l>οἳ γάρ οἱ εἴσαντο διακριδὸν εἶναι ἄριστοι</l>
<l>τῶν ἄλλων μετά γʼ αὐτόν· ὃ δʼ ἔπρεπε καὶ διὰ πάντων.</l>
<l n="105">οἳ δʼ ἐπεὶ ἀλλήλους ἄραρον τυκτῇσι βόεσσι</l>
<l>βάν ῥʼ ἰθὺς Δαναῶν λελιημένοι, οὐδʼ ἔτʼ ἔφαντο</l>
<l>σχήσεσθʼ, ἀλλʼ ἐν νηυσὶ μελαίνῃσιν πεσέεσθαι.</l>
<milestone ed="p" n="108" unit="card"/>
<l>
<milestone ed="P" unit="para"/>ἔνθʼ ἄλλοι Τρῶες τηλεκλειτοί τʼ ἐπίκουροι</l>
<l>βουλῇ Πουλυδάμαντος ἀμωμήτοιο πίθοντο·</l>
<l n="110">ἀλλʼ οὐχ Ὑρτακίδης ἔθελʼ Ἄσιος ὄρχαμος ἀνδρῶν</l>
<l>αὖθι λιπεῖν ἵππους τε καὶ ἡνίοχον θεράποντα,</l>
<l>ἀλλὰ σὺν αὐτοῖσιν πέλασεν νήεσσι θοῇσι</l>
<l>νήπιος, οὐδʼ ἄρʼ ἔμελλε κακὰς ὑπὸ κῆρας ἀλύξας</l>
<l>ἵπποισιν καὶ ὄχεσφιν ἀγαλλόμενος παρὰ νηῶν</l>
<l n="115">ἂψ ἀπονοστήσειν προτὶ Ἴλιον ἠνεμόεσσαν·</l>
<l>πρόσθεν γάρ μιν μοῖρα δυσώνυμος ἀμφεκάλυψεν</l>
<l>ἔγχεϊ Ἰδομενῆος ἀγαυοῦ Δευκαλίδαο.</l>
<l>εἴσατο γὰρ νηῶν ἐπʼ ἀριστερά, τῇ περ Ἀχαιοὶ</l>
<l>ἐκ πεδίου νίσοντο σὺν ἵπποισιν καὶ ὄχεσφι·</l>
<l n="120">τῇ ῥʼ ἵππους τε καὶ ἅρμα διήλασεν, οὐδὲ πύλῃσιν</l>
<l>εὗρʼ ἐπικεκλιμένας σανίδας καὶ μακρὸν ὀχῆα,</l>
<l>ἀλλʼ ἀναπεπταμένας ἔχον ἀνέρες, εἴ τινʼ ἑταίρων</l>
<l>ἐκ πολέμου φεύγοντα σαώσειαν μετὰ νῆας.</l>
<l>τῇ ῥʼ ἰθὺς φρονέων ἵππους ἔχε, τοὶ δʼ ἅμʼ ἕποντο</l>
<l n="125">ὀξέα κεκλήγοντες· ἔφαντο γὰρ οὐκ ἔτʼ Ἀχαιοὺς</l>
<l>σχήσεσθʼ, ἀλλʼ ἐν νηυσὶ μελαίνῃσιν πεσέεσθαι</l>
<l>νήπιοι, ἐν δὲ πύλῃσι δύʼ ἀνέρας εὗρον ἀρίστους</l>
<l>υἷας ὑπερθύμους Λαπιθάων αἰχμητάων,</l>
<l>τὸν μὲν Πειριθόου υἷα κρατερὸν Πολυποίτην,</l>
<l n="130">τὸν δὲ Λεοντῆα βροτολοιγῷ ἶσον Ἄρηϊ.</l>
<l>τὼ μὲν ἄρα προπάροιθε πυλάων ὑψηλάων</l>
<l>ἕστασαν ὡς ὅτε τε δρύες οὔρεσιν ὑψικάρηνοι,</l>
<l>αἵ τʼ ἄνεμον μίμνουσι καὶ ὑετὸν ἤματα πάντα</l>
<l>ῥίζῃσιν μεγάλῃσι διηνεκέεσσʼ ἀραρυῖαι·</l>
<l n="135">ὣς ἄρα τὼ χείρεσσι πεποιθότες ἠδὲ βίηφι</l>
<l>μίμνον ἐπερχόμενον μέγαν Ἄσιον οὐδὲ φέβοντο.</l>
<l>οἳ δʼ ἰθὺς πρὸς τεῖχος ἐΰδμητον βόας αὔας</l>
<l>ὑψόσʼ ἀνασχόμενοι ἔκιον μεγάλῳ ἀλαλητῷ</l>
<l>Ἄσιον ἀμφὶ ἄνακτα καὶ Ἰαμενὸν καὶ Ὀρέστην</l>
<l n="140">Ἀσιάδην τʼ Ἀδάμαντα Θόωνά τε Οἰνόμαόν τε.</l>
<l>οἳ δʼ ἤτοι εἷος μὲν ἐϋκνήμιδας Ἀχαιοὺς</l>
<l>ὄρνυον ἔνδον ἐόντες ἀμύνεσθαι περὶ νηῶν·</l>
<l>αὐτὰρ ἐπεὶ δὴ τεῖχος ἐπεσσυμένους ἐνόησαν</l>
<l>Τρῶας, ἀτὰρ Δαναῶν γένετο ἰαχή τε φόβος τε,</l>
<l n="145">ἐκ δὲ τὼ ἀΐξαντε πυλάων πρόσθε μαχέσθην</l>
<l>ἀγροτέροισι σύεσσιν ἐοικότε, τώ τʼ ἐν ὄρεσσιν</l>
<l>ἀνδρῶν ἠδὲ κυνῶν δέχαται κολοσυρτὸν ἰόντα,</l>
<l>δοχμώ τʼ ἀΐσσοντε περὶ σφίσιν ἄγνυτον ὕλην</l>
<l>πρυμνὴν ἐκτάμνοντες, ὑπαὶ δέ τε κόμπος ὀδόντων</l>
<l n="150">γίγνεται εἰς ὅ κέ τίς τε βαλὼν ἐκ θυμὸν ἕληται·</l>
<l>ὣς τῶν κόμπει χαλκὸς ἐπὶ στήθεσσι φαεινὸς</l>
<l>ἄντην βαλλομένων· μάλα γὰρ κρατερῶς ἐμάχοντο</l>
<l>λαοῖσιν καθύπερθε πεποιθότες ἠδὲ βίηφιν.</l>
<milestone ed="p" n="153" unit="card"/>
<l>οἳ δʼ ἄρα χερμαδίοισιν ἐϋδμήτων ἀπὸ πύργων</l>
<l n="155">βάλλον ἀμυνόμενοι σφῶν τʼ αὐτῶν καὶ κλισιάων</l>
<l>νηῶν τʼ ὠκυπόρων· νιφάδες δʼ ὡς πῖπτον ἔραζε,</l>
<l>ἅς τʼ ἄνεμος ζαὴς νέφεα σκιόεντα δονήσας</l>
<l>ταρφειὰς κατέχευεν ἐπὶ χθονὶ πουλυβοτείρῃ·</l>
<l>ὣς τῶν ἐκ χειρῶν βέλεα ῥέον ἠμὲν Ἀχαιῶν</l>
<l n="160">ἠδὲ καὶ ἐκ Τρώων· κόρυθες δʼ ἀμφʼ αὖον ἀΰτευν</l>
<l>βαλλομένων μυλάκεσσι καὶ ἀσπίδες ὀμφαλόεσσαι.</l>
<l>δή ῥα τότʼ ᾤμωξεν καὶ ὣ πεπλήγετο μηρὼ</l>
<l>Ἄσιος Ὑρτακίδης, καὶ ἀλαστήσας ἔπος ηὔδα·</l>
<q direct="unspecified">
<l>Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο</l>
<l n="165">πάγχυ μάλʼ· οὐ γὰρ ἔγωγʼ ἐφάμην ἥρωας Ἀχαιοὺς</l>
<l>σχήσειν ἡμέτερόν γε μένος καὶ χεῖρας ἀάπτους.</l>
<l>οἳ δʼ, ὥς τε σφῆκες μέσον αἰόλοι ἠὲ μέλισσαι</l>
<l>οἰκία ποιήσωνται ὁδῷ ἔπι παιπαλοέσσῃ,</l>
<l>οὐδʼ ἀπολείπουσιν κοῖλον δόμον, ἀλλὰ μένοντες</l>
<l n="170">ἄνδρας θηρητῆρας ἀμύνονται περὶ τέκνων,</l>
<l>ὣς οἵ γʼ οὐκ ἐθέλουσι πυλάων καὶ δύʼ ἐόντε</l>
<l>χάσσασθαι πρίν γʼ ἠὲ κατακτάμεν ἠὲ ἁλῶναι.</l>
</q>
<l>
<milestone ed="P" unit="para"/>ὣς ἔφατʼ, οὐδὲ Διὸς πεῖθε φρένα ταῦτʼ ἀγορεύων·</l>
<l>Ἕκτορι γάρ οἱ θυμὸς ἐβούλετο κῦδος ὀρέξαι.</l>
<l n="175">
<milestone ed="P" unit="para"/>ἄλλοι δʼ ἀμφʼ ἄλλῃσι μάχην ἐμάχοντο πύλῃσιν·</l>
<l>ἀργαλέον δέ με ταῦτα θεὸν ὣς πάντʼ ἀγορεῦσαι·</l>
<l>πάντῃ γὰρ περὶ τεῖχος ὀρώρει θεσπιδαὲς πῦρ</l>
<l>λάϊνον· Ἀργεῖοι δὲ καὶ ἀχνύμενοί περ ἀνάγκῃ</l>
<l>νηῶν ἠμύνοντο· θεοὶ δʼ ἀκαχήατο θυμὸν</l>
<l n="180">πάντες ὅσοι Δαναοῖσι μάχης ἐπιτάρροθοι ἦσαν.</l>
<l>σὺν δʼ ἔβαλον Λαπίθαι πόλεμον καὶ δηϊοτῆτα.</l>
<l>
<milestone ed="P" unit="para"/>ἔνθʼ αὖ Πειριθόου υἱὸς κρατερὸς Πολυποίτης</l>
<l>δουρὶ βάλεν Δάμασον κυνέης διὰ χαλκοπαρῄου·</l>
<l>οὐδʼ ἄρα χαλκείη κόρυς ἔσχεθεν, ἀλλὰ διὰ πρὸ</l>
<l n="185">αἰχμὴ χαλκείη ῥῆξʼ ὀστέον, ἐγκέφαλος δὲ</l>
<l>ἔνδον ἅπας πεπάλακτο· δάμασσε δέ μιν μεμαῶτα·</l>
<l>αὐτὰρ ἔπειτα Πύλωνα καὶ Ὄρμενον ἐξενάριξεν.</l>
<l>υἱὸν δʼ Ἀντιμάχοιο Λεοντεὺς ὄζος Ἄρηος</l>
<l>Ἱππόμαχον βάλε δουρὶ κατὰ ζωστῆρα τυχήσας.</l>
<l n="190">αὖτις δʼ ἐκ κολεοῖο ἐρυσσάμενος ξίφος ὀξὺ</l>
<l>Ἀντιφάτην μὲν πρῶτον ἐπαΐξας διʼ ὁμίλου</l>
<l>πλῆξʼ αὐτοσχεδίην· ὃ δʼ ἄρʼ ὕπτιος οὔδει ἐρείσθη·</l>
<l>αὐτὰρ ἔπειτα Μένωνα καὶ Ἰαμενὸν καὶ Ὀρέστην</l>
<l>πάντας ἐπασσυτέρους πέλασε χθονὶ πουλυβοτείρῃ.</l>
<milestone ed="p" n="195" unit="card"/>
<l n="195">
<milestone ed="P" unit="para"/>ὄφρʼ οἳ τοὺς ἐνάριζον ἀπʼ ἔντεα μαρμαίροντα,</l>
<l>τόφρʼ οἳ Πουλυδάμαντι καὶ Ἕκτορι κοῦροι ἕποντο,</l>
<l>οἳ πλεῖστοι καὶ ἄριστοι ἔσαν, μέμασαν δὲ μάλιστα</l>
<l>τεῖχός τε ῥήξειν καὶ ἐνιπρήσειν πυρὶ νῆας,</l>
<l>οἵ ῥʼ ἔτι μερμήριζον ἐφεσταότες παρὰ τάφρῳ.</l>
<l n="200">ὄρνις γάρ σφιν ἐπῆλθε περησέμεναι μεμαῶσιν</l>
<l>αἰετὸς ὑψιπέτης ἐπʼ ἀριστερὰ λαὸν ἐέργων</l>
<l>φοινήεντα δράκοντα φέρων ὀνύχεσσι πέλωρον</l>
<l>ζωὸν ἔτʼ ἀσπαίροντα, καὶ οὔ πω λήθετο χάρμης,</l>
<l>κόψε γὰρ αὐτὸν ἔχοντα κατὰ στῆθος παρὰ δειρὴν</l>
<l n="205">ἰδνωθεὶς ὀπίσω· ὃ δʼ ἀπὸ ἕθεν ἧκε χαμᾶζε</l>
<l>ἀλγήσας ὀδύνῃσι, μέσῳ δʼ ἐνὶ κάββαλʼ ὁμίλῳ,</l>
<l>αὐτὸς δὲ κλάγξας πέτετο πνοιῇς ἀνέμοιο.</l>
<l>Τρῶες δʼ ἐρρίγησαν ὅπως ἴδον αἰόλον ὄφιν</l>
<l>κείμενον ἐν μέσσοισι Διὸς τέρας αἰγιόχοιο.</l>
<l n="210">δὴ τότε Πουλυδάμας θρασὺν Ἕκτορα εἶπε παραστάς·</l>
<l>Ἕκτορ ἀεὶ μέν πώς μοι ἐπιπλήσσεις ἀγορῇσιν</l>
<l>ἐσθλὰ φραζομένῳ, ἐπεὶ οὐδὲ μὲν οὐδὲ ἔοικε</l>
<l>δῆμον ἐόντα παρὲξ ἀγορευέμεν, οὔτʼ ἐνὶ βουλῇ</l>
<l>οὔτέ ποτʼ ἐν πολέμῳ, σὸν δὲ κράτος αἰὲν ἀέξειν·</l>
<l n="215">νῦν αὖτʼ ἐξερέω ὥς μοι δοκεῖ εἶναι ἄριστα.</l>
<l>μὴ ἴομεν Δαναοῖσι μαχησόμενοι περὶ νηῶν.</l>
<l>ὧδε γὰρ ἐκτελέεσθαι ὀΐομαι, εἰ ἐτεόν γε</l>
<l>Τρωσὶν ὅδʼ ὄρνις ἦλθε περησέμεναι μεμαῶσιν</l>
<l>αἰετὸς ὑψιπέτης ἐπʼ ἀριστερὰ λαὸν ἐέργων</l>
<l n="220">φοινήεντα δράκοντα φέρων ὀνύχεσσι πέλωρον</l>
<l>ζωόν· ἄφαρ δʼ ἀφέηκε πάρος φίλα οἰκίʼ ἱκέσθαι,</l>
<l>οὐδʼ ἐτέλεσσε φέρων δόμεναι τεκέεσσιν ἑοῖσιν.</l>
<l>ὣς ἡμεῖς, εἴ πέρ τε πύλας καὶ τεῖχος Ἀχαιῶν</l>
<l>ῥηξόμεθα σθένεϊ μεγάλῳ, εἴξωσι δʼ Ἀχαιοί,</l>
<l n="225">οὐ κόσμῳ παρὰ ναῦφιν ἐλευσόμεθʼ αὐτὰ κέλευθα·</l>
<l>πολλοὺς γὰρ Τρώων καταλείψομεν, οὕς κεν Ἀχαιοὶ</l>
<l>χαλκῷ δῃώσωσιν ἀμυνόμενοι περὶ νηῶν.</l>
<l>ὧδέ χʼ ὑποκρίναιτο θεοπρόπος, ὃς σάφα θυμῷ</l>
<l>εἰδείη τεράων καί οἱ πειθοίατο λαοί.</l>
<milestone ed="p" n="230" unit="card"/>
<l n="230">
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη κορυθαίολος Ἕκτωρ·</l>
<q direct="unspecified">
<l>Πουλυδάμα, σὺ μὲν οὐκ ἔτʼ ἐμοὶ φίλα ταῦτʼ ἀγορεύεις·</l>
<l>οἶσθα καὶ ἄλλον μῦθον ἀμείνονα τοῦδε νοῆσαι.</l>
<l>εἰ δʼ ἐτεὸν δὴ τοῦτον ἀπὸ σπουδῆς ἀγορεύεις,</l>
<l>ἐξ ἄρα δή τοι ἔπειτα θεοὶ φρένας ὤλεσαν αὐτοί,</l>
<l n="235">ὃς κέλεαι Ζηνὸς μὲν ἐριγδούποιο λαθέσθαι</l>
<l>βουλέων, ἅς τέ μοι αὐτὸς ὑπέσχετο καὶ κατένευσε·</l>
<l>τύνη δʼ οἰωνοῖσι τανυπτερύγεσσι κελεύεις</l>
<l>πείθεσθαι, τῶν οὔ τι μετατρέπομʼ οὐδʼ ἀλεγίζω</l>
<l>εἴτʼ ἐπὶ δεξίʼ ἴωσι πρὸς ἠῶ τʼ ἠέλιόν τε,</l>
<l n="240">εἴτʼ ἐπʼ ἀριστερὰ τοί γε ποτὶ ζόφον ἠερόεντα.</l>
<l>ἡμεῖς δὲ μεγάλοιο Διὸς πειθώμεθα βουλῇ,</l>
<l>ὃς πᾶσι θνητοῖσι καὶ ἀθανάτοισιν ἀνάσσει.</l>
<l>εἷς οἰωνὸς ἄριστος ἀμύνεσθαι περὶ πάτρης.</l>
<l>τίπτε σὺ δείδοικας πόλεμον καὶ δηϊοτῆτα;</l>
<l n="245">εἴ περ γάρ τʼ ἄλλοι γε περὶ κτεινώμεθα πάντες</l>
<l>νηυσὶν ἐπʼ Ἀργείων, σοὶ δʼ οὐ δέος ἔστʼ ἀπολέσθαι·</l>
<l>οὐ γάρ τοι κραδίη μενεδήϊος οὐδὲ μαχήμων.</l>
<l>εἰ δὲ σὺ δηϊοτῆτος ἀφέξεαι, ἠέ τινʼ ἄλλον</l>
<l>παρφάμενος ἐπέεσσιν ἀποτρέψεις πολέμοιο,</l>
<l n="250">αὐτίκʼ ἐμῷ ὑπὸ δουρὶ τυπεὶς ἀπὸ θυμὸν ὀλέσσεις.</l>
</q>
<l>
<milestone ed="P" unit="para"/>ὣς ἄρα φωνήσας ἡγήσατο, τοὶ δʼ ἅμʼ ἕποντο</l>
<l>ἠχῇ θεσπεσίῃ· ἐπὶ δὲ Ζεὺς τερπικέραυνος</l>
<l>ὦρσεν ἀπʼ Ἰδαίων ὀρέων ἀνέμοιο θύελλαν,</l>
<l>ἥ ῥʼ ἰθὺς νηῶν κονίην φέρεν· αὐτὰρ Ἀχαιῶν</l>
<l n="255">θέλγε νόον, Τρωσὶν δὲ καὶ Ἕκτορι κῦδος ὄπαζε.</l>
<l>τοῦ περ δὴ τεράεσσι πεποιθότες ἠδὲ βίηφι</l>
<l>ῥήγνυσθαι μέγα τεῖχος Ἀχαιῶν πειρήτιζον.</l>
<l>κρόσσας μὲν πύργων ἔρυον, καὶ ἔρειπον ἐπάλξεις,</l>
<l>στήλας τε προβλῆτας ἐμόχλεον, ἃς ἄρʼ Ἀχαιοὶ</l>
<l n="260">πρώτας ἐν γαίῃ θέσαν ἔμμεναι ἔχματα πύργων.</l>
<l>τὰς οἵ γʼ αὐέρυον, ἔλποντο δὲ τεῖχος Ἀχαιῶν</l>
<l>ῥήξειν· οὐδέ νύ πω Δαναοὶ χάζοντο κελεύθου,</l>
<l>ἀλλʼ οἵ γε ῥινοῖσι βοῶν φράξαντες ἐπάλξεις</l>
<l>βάλλον ἀπʼ αὐτάων δηΐους ὑπὸ τεῖχος ἰόντας.</l>
<l n="265">
<milestone ed="P" unit="para"/>ἀμφοτέρω δʼ Αἴαντε κελευτιόωντʼ ἐπὶ πύργων</l>
<l>πάντοσε φοιτήτην μένος ὀτρύνοντες Ἀχαιῶν.</l>
<l>ἄλλον μειλιχίοις, ἄλλον στερεοῖς ἐπέεσσι</l>
<l>νείκεον, ὅν τινα πάγχυ μάχης μεθιέντα ἴδοιεν·</l>
<q direct="unspecified">
<l>ὦ φίλοι Ἀργείων ὅς τʼ ἔξοχος ὅς τε μεσήεις</l>
<l n="270">ὅς τε χερειότερος, ἐπεὶ οὔ πω πάντες ὁμοῖοι</l>
<l>ἀνέρες ἐν πολέμῳ, νῦν ἔπλετο ἔργον ἅπασι·</l>
<l>καὶ δʼ αὐτοὶ τόδε που γιγνώσκετε. μή τις ὀπίσσω</l>
<l>τετράφθω ποτὶ νῆας ὁμοκλητῆρος ἀκούσας,</l>
<l>ἀλλὰ πρόσω ἵεσθε καὶ ἀλλήλοισι κέλεσθε,</l>
<l n="275">αἴ κε Ζεὺς δώῃσιν Ὀλύμπιος ἀστεροπητὴς</l>
<l>νεῖκος ἀπωσαμένους δηΐους προτὶ ἄστυ δίεσθαι.</l>
<milestone ed="p" n="277" unit="card"/>
</q>
<l>
<milestone ed="P" unit="para"/>ὣς τώ γε προβοῶντε μάχην ὄτρυνον Ἀχαιῶν.</l>
<l>τῶν δʼ, ὥς τε νιφάδες χιόνος πίπτωσι θαμειαὶ</l>
<l>ἤματι χειμερίῳ, ὅτε τʼ ὤρετο μητίετα Ζεὺς</l>
<l n="280">νιφέμεν ἀνθρώποισι πιφαυσκόμενος τὰ ἃ κῆλα·</l>
<l>κοιμήσας δʼ ἀνέμους χέει ἔμπεδον, ὄφρα καλύψῃ</l>
<l>ὑψηλῶν ὀρέων κορυφὰς καὶ πρώονας ἄκρους</l>
<l>καὶ πεδία λωτοῦντα καὶ ἀνδρῶν πίονα ἔργα,</l>
<l>καί τʼ ἐφʼ ἁλὸς πολιῆς κέχυται λιμέσιν τε καὶ ἀκταῖς,</l>
<l n="285">κῦμα δέ μιν προσπλάζον ἐρύκεται· ἄλλά τε πάντα</l>
<l>εἴλυται καθύπερθʼ, ὅτʼ ἐπιβρίσῃ Διὸς ὄμβρος·</l>
<l>ὣς τῶν ἀμφοτέρωσε λίθοι πωτῶντο θαμειαί,</l>
<l>αἱ μὲν ἄρʼ ἐς Τρῶας, αἱ δʼ ἐκ Τρώων ἐς Ἀχαιούς,</l>
<l>βαλλομένων· τὸ δὲ τεῖχος ὕπερ πᾶν δοῦπος ὀρώρει.</l>
<l n="290">
<milestone ed="P" unit="para"/>οὐδʼ ἄν πω τότε γε Τρῶες καὶ φαίδιμος Ἕκτωρ</l>
<l>τείχεος ἐρρήξαντο πύλας καὶ μακρὸν ὀχῆα,</l>
<l>εἰ μὴ ἄρʼ υἱὸν ἑὸν Σαρπηδόνα μητίετα Ζεὺς</l>
<l>ὦρσεν ἐπʼ Ἀργείοισι λέονθʼ ὣς βουσὶν ἕλιξιν.</l>
<l>αὐτίκα δʼ ἀσπίδα μὲν πρόσθʼ ἔσχετο πάντοσʼ ἐΐσην</l>
<l n="295">καλὴν χαλκείην ἐξήλατον, ἣν ἄρα χαλκεὺς</l>
<l>ἤλασεν, ἔντοσθεν δὲ βοείας ῥάψε θαμειὰς</l>
<l>χρυσείῃς ῥάβδοισι διηνεκέσιν περὶ κύκλον.</l>
<l>τὴν ἄρʼ ὅ γε πρόσθε σχόμενος δύο δοῦρε τινάσσων</l>
<l>βῆ ῥʼ ἴμεν ὥς τε λέων ὀρεσίτροφος, ὅς τʼ ἐπιδευὴς</l>
<l n="300">δηρὸν ἔῃ κρειῶν, κέλεται δέ ἑ θυμὸς ἀγήνωρ</l>
<l>μήλων πειρήσοντα καὶ ἐς πυκινὸν δόμον ἐλθεῖν·</l>
<l>εἴ περ γάρ χʼ εὕρῃσι παρʼ αὐτόφι βώτορας ἄνδρας</l>
<l>σὺν κυσὶ καὶ δούρεσσι φυλάσσοντας περὶ μῆλα,</l>
<l>οὔ ῥά τʼ ἀπείρητος μέμονε σταθμοῖο δίεσθαι,</l>
<l n="305">ἀλλʼ ὅ γʼ ἄρʼ ἢ ἥρπαξε μετάλμενος, ἠὲ καὶ αὐτὸς</l>
<l>ἔβλητʼ ἐν πρώτοισι θοῆς ἀπὸ χειρὸς ἄκοντι·</l>
<l>ὥς ῥα τότʼ ἀντίθεον Σαρπηδόνα θυμὸς ἀνῆκε</l>
<l>τεῖχος ἐπαΐξαι διά τε ῥήξασθαι ἐπάλξεις.</l>
<l>αὐτίκα δὲ Γλαῦκον προσέφη παῖδʼ Ἱππολόχοιο·</l>
<q direct="unspecified">
<l n="310">Γλαῦκε τί ἢ δὴ νῶϊ τετιμήμεσθα μάλιστα</l>
<l>ἕδρῃ τε κρέασίν τε ἰδὲ πλείοις δεπάεσσιν</l>
<l>ἐν Λυκίῃ, πάντες δὲ θεοὺς ὣς εἰσορόωσι,</l>
<l>καὶ τέμενος νεμόμεσθα μέγα Ξάνθοιο παρʼ ὄχθας</l>
<l>καλὸν φυταλιῆς καὶ ἀρούρης πυροφόροιο;</l>
<l n="315">τὼ νῦν χρὴ Λυκίοισι μέτα πρώτοισιν ἐόντας</l>
<l>ἑστάμεν ἠδὲ μάχης καυστείρης ἀντιβολῆσαι,</l>
<l>ὄφρά τις ὧδʼ εἴπῃ Λυκίων πύκα θωρηκτάων·</l>
<l>οὐ μὰν ἀκλεέες Λυκίην κάτα κοιρανέουσιν</l>
<l>ἡμέτεροι βασιλῆες, ἔδουσί τε πίονα μῆλα</l>
<l n="320">οἶνόν τʼ ἔξαιτον μελιηδέα· ἀλλʼ ἄρα καὶ ἲς</l>
<l>ἐσθλή, ἐπεὶ Λυκίοισι μέτα πρώτοισι μάχονται.</l>
<l>ὦ πέπον εἰ μὲν γὰρ πόλεμον περὶ τόνδε φυγόντε</l>
<l>αἰεὶ δὴ μέλλοιμεν ἀγήρω τʼ ἀθανάτω τε</l>
<l>ἔσσεσθʼ, οὔτέ κεν αὐτὸς ἐνὶ πρώτοισι μαχοίμην</l>
<l n="325">οὔτέ κε σὲ στέλλοιμι μάχην ἐς κυδιάνειραν·</l>
<l>νῦν δʼ ἔμπης γὰρ κῆρες ἐφεστᾶσιν θανάτοιο</l>
<l>μυρίαι, ἃς οὐκ ἔστι φυγεῖν βροτὸν οὐδʼ ὑπαλύξαι,</l>
<l>ἴομεν ἠέ τῳ εὖχος ὀρέξομεν ἠέ τις ἡμῖν.</l>
<milestone ed="p" n="329" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδὲ Γλαῦκος ἀπετράπετʼ οὐδʼ ἀπίθησε·</l>
<l n="330">τὼ δʼ ἰθὺς βήτην Λυκίων μέγα ἔθνος ἄγοντε.</l>
<l>τοὺς δὲ ἰδὼν ῥίγησʼ υἱὸς Πετεῶο Μενεσθεύς·</l>
<l>τοῦ γὰρ δὴ πρὸς πύργον ἴσαν κακότητα φέροντες.</l>
<l>πάπτηνεν δʼ ἀνὰ πύργον Ἀχαιῶν εἴ τινʼ ἴδοιτο</l>
<l>ἡγεμόνων, ὅς τίς οἱ ἀρὴν ἑτάροισιν ἀμύναι·</l>
<l n="335">ἐς δʼ ἐνόησʼ Αἴαντε δύω πολέμου ἀκορήτω</l>
<l>ἑσταότας, Τεῦκρόν τε νέον κλισίηθεν ἰόντα</l>
<l>ἐγγύθεν· ἀλλʼ οὔ πώς οἱ ἔην βώσαντι γεγωνεῖν·</l>
<l>τόσσος γὰρ κτύπος ἦεν, ἀϋτὴ δʼ οὐρανὸν ἷκε,</l>
<l>βαλλομένων σακέων τε καὶ ἱπποκόμων τρυφαλειῶν</l>
<l n="340">καὶ πυλέων· πᾶσαι γὰρ ἐπώχατο, τοὶ δὲ κατʼ αὐτὰς</l>
<l>ἱστάμενοι πειρῶντο βίῃ ῥήξαντες ἐσελθεῖν.</l>
<l>αἶψα δʼ ἐπʼ Αἴαντα προΐει κήρυκα Θοώτην·</l>
<q direct="unspecified">
<l>ἔρχεο δῖε Θοῶτα, θέων Αἴαντα κάλεσσον,</l>
<l>ἀμφοτέρω μὲν μᾶλλον· ὃ γάρ κʼ ὄχʼ ἄριστον ἁπάντων</l>
<l n="345">εἴη, ἐπεὶ τάχα τῇδε τετεύξεται αἰπὺς ὄλεθρος.</l>
<l>ὧδε γὰρ ἔβρισαν Λυκίων ἀγοί, οἳ τὸ πάρος περ</l>
<l>ζαχρηεῖς τελέθουσι κατὰ κρατερὰς ὑσμίνας.</l>
<l>εἰ δέ σφιν καὶ κεῖθι πόνος καὶ νεῖκος ὄρωρεν,</l>
<l>ἀλλά περ οἶος ἴτω Τελαμώνιος ἄλκιμος Αἴας,</l>
<l n="350">καί οἱ Τεῦκρος ἅμα σπέσθω τόξων ἐῢ εἰδώς.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἄρα οἱ κῆρυξ ἀπίθησεν ἀκούσας,</l>
<l>βῆ δὲ θέειν παρὰ τεῖχος Ἀχαιῶν χαλκοχιτώνων,</l>
<l>στῆ δὲ παρʼ Αἰάντεσσι κιών, εἶθαρ δὲ προσηύδα·</l>
<q direct="unspecified">
<l>Αἴαντʼ Ἀργείων ἡγήτορε χαλκοχιτώνων</l>
<l n="355">ἠνώγει Πετεῶο διοτρεφέος φίλος υἱὸς</l>
<l>κεῖσʼ ἴμεν, ὄφρα πόνοιο μίνυνθά περ ἀντιάσητον</l>
<l>ἀμφοτέρω μὲν μᾶλλον· ὃ γάρ κʼ ὄχʼ ἄριστον ἁπάντων</l>
<l>εἴη, ἐπεὶ τάχα κεῖθι τετεύξεται αἰπὺς ὄλεθρος·</l>
<l>ὧδε γὰρ ἔβρισαν Λυκίων ἀγοί, οἳ τὸ πάρος περ</l>
<l n="360">ζαχρηεῖς τελέθουσι κατὰ κρατερὰς ὑσμίνας.</l>
<l>εἰ δὲ καὶ ἐνθάδε περ πόλεμος καὶ νεῖκος ὄρωρεν,</l>
<l>ἀλλά περ οἶος ἴτω Τελαμώνιος ἄλκιμος Αἴας,</l>
<l>καί οἱ Τεῦκρος ἅμα σπέσθω τόξων ἐῢ εἰδώς.</l>
<milestone ed="p" n="364" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε μέγας Τελαμώνιος Αἴας.</l>
<l n="365">αὐτίκʼ Ὀϊλιάδην ἔπεα πτερόεντα προσηύδα·</l>
<q direct="unspecified">
<l>Αἶαν σφῶϊ μὲν αὖθι, σὺ καὶ κρατερὸς Λυκομήδης,</l>
<l>ἑσταότες Δαναοὺς ὀτρύνετον ἶφι μάχεσθαι·</l>
<l>αὐτὰρ ἐγὼ κεῖσʼ εἶμι καὶ ἀντιόω πολέμοιο·</l>
<l>αἶψα δʼ ἐλεύσομαι αὖτις, ἐπὴν εὖ τοῖς ἐπαμύνω.</l>
</q>
<l n="370">
<milestone ed="P" unit="para"/>ὣς ἄρα φωνήσας ἀπέβη Τελαμώνιος Αἴας,</l>
<l>καί οἱ Τεῦκρος ἅμʼ ᾖε κασίγνητος καὶ ὄπατρος·</l>
<l>τοῖς δʼ ἅμα Πανδίων Τεύκρου φέρε καμπύλα τόξα.</l>
<l>εὖτε Μενεσθῆος μεγαθύμου πύργον ἵκοντο</l>
<l>τείχεος ἐντὸς ἰόντες, ἐπειγομένοισι δʼ ἵκοντο,</l>
<l n="375">οἳ δʼ ἐπʼ ἐπάλξεις βαῖνον ἐρεμνῇ λαίλαπι ἶσοι</l>
<l>ἴφθιμοι Λυκίων ἡγήτορες ἠδὲ μέδοντες·</l>
<l>σὺν δʼ ἐβάλοντο μάχεσθαι ἐναντίον, ὦρτο δʼ ἀϋτή.</l>
<l>
<milestone ed="P" unit="para"/>Αἴας δὲ πρῶτος Τελαμώνιος ἄνδρα κατέκτα</l>
<l>Σαρπήδοντος ἑταῖρον Ἐπικλῆα μεγάθυμον</l>
<l n="380">μαρμάρῳ ὀκριόεντι βαλών, ὅ ῥα τείχεος ἐντὸς</l>
<l>κεῖτο μέγας παρʼ ἔπαλξιν ὑπέρτατος· οὐδέ κέ μιν ῥέα</l>
<l>χείρεσσʼ ἀμφοτέρῃς ἔχοι ἀνὴρ οὐδὲ μάλʼ ἡβῶν,</l>
<l>οἷοι νῦν βροτοί εἰσʼ· ὃ δʼ ἄρʼ ὑψόθεν ἔμβαλʼ ἀείρας,</l>
<l>θλάσσε δὲ τετράφαλον κυνέην, σὺν δʼ ὀστέʼ ἄραξε</l>
<l n="385">πάντʼ ἄμυδις κεφαλῆς· ὃ δʼ ἄρʼ ἀρνευτῆρι ἐοικὼς</l>
<l>κάππεσʼ ἀφʼ ὑψηλοῦ πύργου, λίπε δʼ ὀστέα θυμός.</l>
<l>Τεῦκρος δὲ Γλαῦκον κρατερὸν παῖδʼ Ἱππολόχοιο</l>
<l>ἰῷ ἐπεσσύμενον βάλε τείχεος ὑψηλοῖο,</l>
<l>ᾗ ῥʼ ἴδε γυμνωθέντα βραχίονα, παῦσε δὲ χάρμης.</l>
<l n="390">ἂψ δʼ ἀπὸ τείχεος ἆλτο λαθών, ἵνα μή τις Ἀχαιῶν</l>
<l>βλήμενον ἀθρήσειε καὶ εὐχετόῳτʼ ἐπέεσσι.</l>
<l>Σαρπήδοντι δʼ ἄχος γένετο Γλαύκου ἀπιόντος</l>
<l>αὐτίκʼ ἐπεί τʼ ἐνόησεν· ὅμως δʼ οὐ λήθετο χάρμης,</l>
<l>ἀλλʼ ὅ γε Θεστορίδην Ἀλκμάονα δουρὶ τυχήσας</l>
<l n="395">νύξʼ, ἐκ δʼ ἔσπασεν ἔγχος· ὃ δʼ ἑσπόμενος πέσε δουρὶ</l>
<l>πρηνής, ἀμφὶ δέ οἱ βράχε τεύχεα ποικίλα χαλκῷ,</l>
<l>Σαρπηδὼν δʼ ἄρʼ ἔπαλξιν ἑλὼν χερσὶ στιβαρῇσιν</l>
<l>ἕλχʼ, ἣ δʼ ἕσπετο πᾶσα διαμπερές, αὐτὰρ ὕπερθε</l>
<l>τεῖχος ἐγυμνώθη, πολέεσσι δὲ θῆκε κέλευθον.</l>
<milestone ed="p" n="400" unit="card"/>
<l n="400">
<milestone ed="P" unit="para"/>τὸν δʼ Αἴας καὶ Τεῦκρος ὁμαρτήσανθʼ ὃ μὲν ἰῷ</l>
<l>βεβλήκει τελαμῶνα περὶ στήθεσσι φαεινὸν</l>
<l>ἀσπίδος ἀμφιβρότης· ἀλλὰ Ζεὺς κῆρας ἄμυνε</l>
<l>παιδὸς ἑοῦ, μὴ νηυσὶν ἔπι πρύμνῃσι δαμείη·</l>
<l>Αἴας δʼ ἀσπίδα νύξεν ἐπάλμενος, οὐδὲ διὰ πρὸ</l>
<l n="405">ἤλυθεν ἐγχείη, στυφέλιξε δέ μιν μεμαῶτα.</l>
<l>χώρησεν δʼ ἄρα τυτθὸν ἐπάλξιος· οὐδʼ ὅ γε πάμπαν</l>
<l>χάζετʼ, ἐπεί οἱ θυμὸς ἐέλπετο κῦδος ἀρέσθαι.</l>
<l>κέκλετο δʼ ἀντιθέοισιν ἑλιξάμενος Λυκίοισιν·</l>
<q direct="unspecified">
<l>ὦ Λύκιοι τί τʼ ἄρʼ ὧδε μεθίετε θούριδος ἀλκῆς;</l>
<l n="410">ἀργαλέον δέ μοί ἐστι καὶ ἰφθίμῳ περ ἐόντι</l>
<l>μούνῳ ῥηξαμένῳ θέσθαι παρὰ νηυσὶ κέλευθον·</l>
<l>ἀλλʼ ἐφομαρτεῖτε· πλεόνων δέ τι ἔργον ἄμεινον.</l>
</q>
<l>
<milestone ed="P" unit="para"/>ὣς ἔφαθʼ, οἳ δὲ ἄνακτος ὑποδείσαντες ὁμοκλὴν</l>
<l>μᾶλλον ἐπέβρισαν βουληφόρον ἀμφὶ ἄνακτα.</l>
<l n="415">Ἀργεῖοι δʼ ἑτέρωθεν ἐκαρτύναντο φάλαγγας</l>
<l>τείχεος ἔντοσθεν, μέγα δέ σφισι φαίνετο ἔργον·</l>
<l>οὔτε γὰρ ἴφθιμοι Λύκιοι Δαναῶν ἐδύναντο</l>
<l>τεῖχος ῥηξάμενοι θέσθαι παρὰ νηυσὶ κέλευθον,</l>
<l>οὔτέ ποτʼ αἰχμηταὶ Δαναοὶ Λυκίους ἐδύναντο</l>
<l n="420">τείχεος ἂψ ὤσασθαι, ἐπεὶ τὰ πρῶτα πέλασθεν.</l>
<l>ἀλλʼ ὥς τʼ ἀμφʼ οὔροισι δύʼ ἀνέρε δηριάασθον</l>
<l>μέτρʼ ἐν χερσὶν ἔχοντες ἐπιξύνῳ ἐν ἀρούρῃ,</l>
<l>ὥ τʼ ὀλίγῳ ἐνὶ χώρῳ ἐρίζητον περὶ ἴσης,</l>
<l>ὣς ἄρα τοὺς διέεργον ἐπάλξιες· οἳ δʼ ὑπὲρ αὐτέων</l>
<l n="425">δῄουν ἀλλήλων ἀμφὶ στήθεσσι βοείας</l>
<l>ἀσπίδας εὐκύκλους λαισήϊά τε πτερόεντα.</l>
<l>πολλοὶ δʼ οὐτάζοντο κατὰ χρόα νηλέϊ χαλκῷ,</l>
<l>ἠμὲν ὅτεῳ στρεφθέντι μετάφρενα γυμνωθείη</l>
<l>μαρναμένων, πολλοὶ δὲ διαμπερὲς ἀσπίδος αὐτῆς.</l>
<l n="430">πάντῃ δὴ πύργοι καὶ ἐπάλξιες αἵματι φωτῶν</l>
<l>ἐρράδατʼ ἀμφοτέρωθεν ἀπὸ Τρώων καὶ Ἀχαιῶν.</l>
<l>ἀλλʼ οὐδʼ ὧς ἐδύναντο φόβον ποιῆσαι Ἀχαιῶν,</l>
<l>ἀλλʼ ἔχον ὥς τε τάλαντα γυνὴ χερνῆτις ἀληθής,</l>
<l>ἥ τε σταθμὸν ἔχουσα καὶ εἴριον ἀμφὶς ἀνέλκει</l>
<l n="435">ἰσάζουσʼ, ἵνα παισὶν ἀεικέα μισθὸν ἄρηται·</l>
<l>ὣς μὲν τῶν ἐπὶ ἶσα μάχη τέτατο πτόλεμός τε,</l>
<l>πρίν γʼ ὅτε δὴ Ζεὺς κῦδος ὑπέρτερον Ἕκτορι δῶκε</l>
<l>Πριαμίδῃ, ὃς πρῶτος ἐσήλατο τεῖχος Ἀχαιῶν.</l>
<l>ἤϋσεν δὲ διαπρύσιον Τρώεσσι γεγωνώς·</l>
<q direct="unspecified">
<l n="440">ὄρνυσθʼ ἱππόδαμοι Τρῶες, ῥήγνυσθε δὲ τεῖχος</l>
<l>Ἀργείων καὶ νηυσὶν ἐνίετε θεσπιδαὲς πῦρ.</l>
<milestone ed="p" n="442" unit="card"/>
</q>
<l>
<milestone ed="P" unit="para"/>ὣς φάτʼ ἐποτρύνων, οἳ δʼ οὔασι πάντες ἄκουον,</l>
<l>ἴθυσαν δʼ ἐπὶ τεῖχος ἀολλέες· οἳ μὲν ἔπειτα</l>
<l>κροσσάων ἐπέβαινον ἀκαχμένα δούρατʼ ἔχοντες,</l>
<l n="445">Ἕκτωρ δʼ ἁρπάξας λᾶαν φέρεν, ὅς ῥα πυλάων</l>
<l>ἑστήκει πρόσθε πρυμνὸς παχύς, αὐτὰρ ὕπερθεν</l>
<l>ὀξὺς ἔην· τὸν δʼ οὔ κε δύʼ ἀνέρε δήμου ἀρίστω</l>
<l>ῥηϊδίως ἐπʼ ἄμαξαν ἀπʼ οὔδεος ὀχλίσσειαν,</l>
<l>οἷοι νῦν βροτοί εἰσʼ· ὃ δέ μιν ῥέα πάλλε καὶ οἶος.</l>
<l n="450">τόν οἱ ἐλαφρὸν ἔθηκε Κρόνου πάϊς ἀγκυλομήτεω.</l>
<l>ὡς δʼ ὅτε ποιμὴν ῥεῖα φέρει πόκον ἄρσενος οἰὸς</l>
<l>χειρὶ λαβὼν ἑτέρῃ, ὀλίγον τέ μιν ἄχθος ἐπείγει,</l>
<l>ὣς Ἕκτωρ ἰθὺς σανίδων φέρε λᾶαν ἀείρας,</l>
<l>αἵ ῥα πύλας εἴρυντο πύκα στιβαρῶς ἀραρυίας</l>
<l n="455">δικλίδας ὑψηλάς· δοιοὶ δʼ ἔντοσθεν ὀχῆες</l>
<l>εἶχον ἐπημοιβοί, μία δὲ κληῒς ἐπαρήρει.</l>
<l>στῆ δὲ μάλʼ ἐγγὺς ἰών, καὶ ἐρεισάμενος βάλε μέσσας</l>
<l>εὖ διαβάς, ἵνα μή οἱ ἀφαυρότερον βέλος εἴη,</l>
<l>ῥῆξε δʼ ἀπʼ ἀμφοτέρους θαιρούς· πέσε δὲ λίθος εἴσω</l>
<l n="460">βριθοσύνῃ, μέγα δʼ ἀμφὶ πύλαι μύκον, οὐδʼ ἄρʼ ὀχῆες</l>
<l>ἐσχεθέτην, σανίδες δὲ διέτμαγεν ἄλλυδις ἄλλη</l>
<l>λᾶος ὑπὸ ῥιπῆς· ὃ δʼ ἄρʼ ἔσθορε φαίδιμος Ἕκτωρ</l>
<l>νυκτὶ θοῇ ἀτάλαντος ὑπώπια· λάμπε δὲ χαλκῷ</l>
<l>σμερδαλέῳ, τὸν ἕεστο περὶ χροΐ, δοιὰ δὲ χερσὶ</l>
<l n="465">δοῦρʼ ἔχεν· οὔ κέν τίς μιν ἐρύκακεν ἀντιβολήσας</l>
<l>νόσφι θεῶν ὅτʼ ἐσᾶλτο πύλας· πυρὶ δʼ ὄσσε δεδήει.</l>
<l>κέκλετο δὲ Τρώεσσιν ἑλιξάμενος καθʼ ὅμιλον</l>
<l>τεῖχος ὑπερβαίνειν· τοὶ δʼ ὀτρύνοντι πίθοντο.</l>
<l>αὐτίκα δʼ οἳ μὲν τεῖχος ὑπέρβασαν, οἳ δὲ κατʼ αὐτὰς</l>
<l n="470">ποιητὰς ἐσέχυντο πύλας· Δαναοὶ δὲ φόβηθεν</l>
<l>νῆας ἀνὰ γλαφυράς, ὅμαδος δʼ ἀλίαστος ἐτύχθη.</l>
</div1>
<div1 type="Book" n="13">
<milestone ed="p" n="1" unit="card"/>
<l>
<milestone ed="P" unit="para"/>Ζεὺς δʼ ἐπεὶ οὖν Τρῶάς τε καὶ Ἕκτορα νηυσὶ πέλασσε,</l>
<l>τοὺς μὲν ἔα παρὰ τῇσι πόνον τʼ ἐχέμεν καὶ ὀϊζὺν</l>
<l>νωλεμέως, αὐτὸς δὲ πάλιν τρέπεν ὄσσε φαεινὼ</l>
<l>νόσφιν ἐφʼ ἱπποπόλων Θρῃκῶν καθορώμενος αἶαν</l>
<l n="5">Μυσῶν τʼ ἀγχεμάχων καὶ ἀγαυῶν ἱππημολγῶν</l>
<l>γλακτοφάγων Ἀβίων τε δικαιοτάτων ἀνθρώπων.</l>
<l>ἐς Τροίην δʼ οὐ πάμπαν ἔτι τρέπεν ὄσσε φαεινώ·</l>
<l>οὐ γὰρ ὅ γʼ ἀθανάτων τινα ἔλπετο ὃν κατὰ θυμὸν</l>
<l>ἐλθόντʼ ἢ Τρώεσσιν ἀρηξέμεν ἢ Δαναοῖσιν.</l>
<l n="10">
<milestone ed="P" unit="para"/>οὐδʼ ἀλαοσκοπιὴν εἶχε κρείων ἐνοσίχθων·</l>
<l>καὶ γὰρ ὃ θαυμάζων ἧστο πτόλεμόν τε μάχην τε</l>
<l>ὑψοῦ ἐπʼ ἀκροτάτης κορυφῆς Σάμου ὑληέσσης</l>
<l>Θρηϊκίης· ἔνθεν γὰρ ἐφαίνετο πᾶσα μὲν Ἴδη,</l>
<l>φαίνετο δὲ Πριάμοιο πόλις καὶ νῆες Ἀχαιῶν.</l>
<l n="15">ἔνθʼ ἄρʼ ὅ γʼ ἐξ ἁλὸς ἕζετʼ ἰών, ἐλέαιρε δʼ Ἀχαιοὺς</l>
<l>Τρωσὶν δαμναμένους, Διὶ δὲ κρατερῶς ἐνεμέσσα.</l>
<l>
<milestone ed="P" unit="para"/>αὐτίκα δʼ ἐξ ὄρεος κατεβήσετο παιπαλόεντος</l>
<l>κραιπνὰ ποσὶ προβιβάς· τρέμε δʼ οὔρεα μακρὰ καὶ ὕλη</l>
<l>ποσσὶν ὑπʼ ἀθανάτοισι Ποσειδάωνος ἰόντος.</l>
<l n="20">τρὶς μὲν ὀρέξατʼ ἰών, τὸ δὲ τέτρατον ἵκετο τέκμωρ</l>
<l>Αἰγάς, ἔνθα δέ οἱ κλυτὰ δώματα βένθεσι λίμνης</l>
<l>χρύσεα μαρμαίροντα τετεύχαται ἄφθιτα αἰεί.</l>
<l>ἔνθʼ ἐλθὼν ὑπʼ ὄχεσφι τιτύσκετο χαλκόποδʼ ἵππω</l>
<l>ὠκυπέτα χρυσέῃσιν ἐθείρῃσιν κομόωντε,</l>
<l n="25">χρυσὸν δʼ αὐτὸς ἔδυνε περὶ χροΐ, γέντο δʼ ἱμάσθλην</l>
<l>χρυσείην εὔτυκτον, ἑοῦ δʼ ἐπεβήσετο δίφρου,</l>
<l>βῆ δʼ ἐλάαν ἐπὶ κύματʼ· ἄταλλε δὲ κήτεʼ ὑπʼ αὐτοῦ</l>
<l>πάντοθεν ἐκ κευθμῶν, οὐδʼ ἠγνοίησεν ἄνακτα·</l>
<l>γηθοσύνῃ δὲ θάλασσα διίστατο· τοὶ δὲ πέτοντο</l>
<l n="30">ῥίμφα μάλʼ, οὐδʼ ὑπένερθε διαίνετο χάλκεος ἄξων·</l>
<l>τὸν δʼ ἐς Ἀχαιῶν νῆας ἐΰσκαρθμοι φέρον ἵπποι.</l>
<milestone ed="p" n="32" unit="card"/>
<l>
<milestone ed="P" unit="para"/>ἔστι δέ τι σπέος εὐρὺ βαθείης βένθεσι λίμνης</l>
<l>μεσσηγὺς Τενέδοιο καὶ Ἴμβρου παιπαλοέσσης·</l>
<l>ἔνθʼ ἵππους ἔστησε Ποσειδάων ἐνοσίχθων</l>
<l n="35">λύσας ἐξ ὀχέων, παρὰ δʼ ἀμβρόσιον βάλεν εἶδαρ</l>
<l>ἔδμεναι· ἀμφὶ δὲ ποσσὶ πέδας ἔβαλε χρυσείας</l>
<l>ἀρρήκτους ἀλύτους, ὄφρʼ ἔμπεδον αὖθι μένοιεν</l>
<l>νοστήσαντα ἄνακτα· ὃ δʼ ἐς στρατὸν ᾤχετʼ Ἀχαιῶν.</l>
<l>
<milestone ed="P" unit="para"/>Τρῶες δὲ φλογὶ ἶσοι ἀολλέες ἠὲ θυέλλῃ</l>
<l n="40">Ἕκτορι Πριαμίδῃ ἄμοτον μεμαῶτες ἕποντο</l>
<l>ἄβρομοι αὐΐαχοι· ἔλποντο δὲ νῆας Ἀχαιῶν</l>
<l>αἱρήσειν, κτενέειν δὲ παρʼ αὐτόθι πάντας ἀρίστους.</l>
<l>ἀλλὰ Ποσειδάων γαιήοχος ἐννοσίγαιος</l>
<l>Ἀργείους ὄτρυνε βαθείης ἐξ ἁλὸς ἐλθὼν</l>
<l n="45">εἰσάμενος Κάλχαντι δέμας καὶ ἀτειρέα φωνήν·</l>
<l>Αἴαντε πρώτω προσέφη μεμαῶτε καὶ αὐτώ·</l>
<q direct="unspecified">
<l>Αἴαντε σφὼ μέν τε σαώσετε λαὸν Ἀχαιῶν</l>
<l>ἀλκῆς μνησαμένω, μὴ δὲ κρυεροῖο φόβοιο.</l>
<l>ἄλλῃ μὲν γὰρ ἔγωγʼ οὐ δείδια χεῖρας ἀάπτους</l>
<l n="50">Τρώων, οἳ μέγα τεῖχος ὑπερκατέβησαν ὁμίλῳ·</l>
<l>ἕξουσιν γὰρ πάντας ἐϋκνήμιδες Ἀχαιοί·</l>
<l>τῇ δὲ δὴ αἰνότατον περιδείδια μή τι πάθωμεν,</l>
<l>ᾗ ῥʼ ὅ γʼ ὁ λυσσώδης φλογὶ εἴκελος ἡγεμονεύει</l>
<l>Ἕκτωρ, ὃς Διὸς εὔχετʼ ἐρισθενέος πάϊς εἶναι.</l>
<l n="55">σφῶϊν δʼ ὧδε θεῶν τις ἐνὶ φρεσὶ ποιήσειεν</l>
<l>αὐτώ θʼ ἑστάμεναι κρατερῶς καὶ ἀνωγέμεν ἄλλους·</l>
<l>τώ κε καὶ ἐσσύμενόν περ ἐρωήσαιτʼ ἀπὸ νηῶν</l>
<l>ὠκυπόρων, εἰ καί μιν Ὀλύμπιος αὐτὸς ἐγείρει.</l>
</q>
<milestone ed="p" n="59" unit="card"/>
<l>
<milestone ed="P" unit="para"/>ἦ καὶ σκηπανίῳ γαιήοχος ἐννοσίγαιος</l>
<l n="60">ἀμφοτέρω κεκοπὼς <!-- keko/pwn in 1920 reprint --> πλῆσεν μένεος κρατεροῖο,</l>
<l>γυῖα δʼ ἔθηκεν ἐλαφρὰ πόδας καὶ χεῖρας ὕπερθεν.</l>
<l>αὐτὸς δʼ ὥς τʼ ἴρηξ ὠκύπτερος ὦρτο πέτεσθαι,</l>
<l>ὅς ῥά τʼ ἀπʼ αἰγίλιπος πέτρης περιμήκεος ἀρθεὶς</l>
<l>ὁρμήσῃ πεδίοιο διώκειν ὄρνεον ἄλλο,</l>
<l n="65">ὣς ἀπὸ τῶν ἤϊξε Ποσειδάων ἐνοσίχθων.</l>
<l>τοῖιν δʼ ἔγνω πρόσθεν Ὀϊλῆος ταχὺς Αἴας,</l>
<l>αἶψα δʼ ἄρʼ Αἴαντα προσέφη Τελαμώνιον υἱόν·</l>
<q direct="unspecified">
<l>Αἶαν ἐπεί τις νῶϊ θεῶν οἳ Ὄλυμπον ἔχουσι</l>
<l>μάντεϊ εἰδόμενος κέλεται παρὰ νηυσὶ μάχεσθαι,</l>
<l n="70">οὐδʼ ὅ γε Κάλχας ἐστὶ θεοπρόπος οἰωνιστής·</l>
<l>ἴχνια γὰρ μετόπισθε ποδῶν ἠδὲ κνημάων</l>
<l>ῥεῖʼ ἔγνων ἀπιόντος· ἀρίγνωτοι δὲ θεοί περ·</l>
<l>καὶ δʼ ἐμοὶ αὐτῷ θυμὸς ἐνὶ στήθεσσι φίλοισι</l>
<l>μᾶλλον ἐφορμᾶται πολεμίζειν ἠδὲ μάχεσθαι,</l>
<l n="75">μαιμώωσι δʼ ἔνερθε πόδες καὶ χεῖρες ὕπερθε.</l>
</q>
<l>
<milestone ed="P" unit="para"/>τὸν δʼ ἀπαμειβόμενος προσέφη Τελαμώνιος Αἴας·</l>
<q direct="unspecified">
<l>οὕτω νῦν καὶ ἐμοὶ περὶ δούρατι χεῖρες ἄαπτοι</l>
<l>μαιμῶσιν, καί μοι μένος ὤρορε, νέρθε δὲ ποσσὶν</l>
<l>ἔσσυμαι ἀμφοτέροισι· μενοινώω δὲ καὶ οἶος</l>
<l n="80">Ἕκτορι Πριαμίδῃ ἄμοτον μεμαῶτι μάχεσθαι.</l>
<milestone ed="p" n="81" unit="card"/>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον</l>
<q direct="unspecified">
<l>χάρμῃ γηθόσυνοι, τήν σφιν θεὸς ἔμβαλε θυμῷ·</l>
<l>τόφρα δὲ τοὺς ὄπιθεν γαιήοχος ὦρσεν Ἀχαιούς,</l>
<l>οἳ παρὰ νηυσὶ θοῇσιν ἀνέψυχον φίλον ἦτορ.</l>
<l n="85">τῶν ῥʼ ἅμα τʼ ἀργαλέῳ καμάτῳ φίλα γυῖα λέλυντο,</l>
<l>καί σφιν ἄχος κατὰ θυμὸν ἐγίγνετο δερκομένοισι</l>
<l>Τρῶας, τοὶ μέγα τεῖχος ὑπερκατέβησαν ὁμίλῳ.</l>
<l>τοὺς οἵ γʼ εἰσορόωντες ὑπʼ ὀφρύσι δάκρυα λεῖβον·</l>
<l>οὐ γὰρ ἔφαν φεύξεσθαι ὑπʼ ἐκ κακοῦ· ἀλλʼ ἐνοσίχθων</l>
<l n="90">ῥεῖα μετεισάμενος κρατερὰς ὄτρυνε φάλαγγας.</l>
<l>Τεῦκρον ἔπι πρῶτον καὶ Λήϊτον ἦλθε κελεύων</l>
<l>Πηνέλεών θʼ ἥρωα Θόαντά τε Δηΐπυρόν τε</l>
<l>Μηριόνην τε καὶ Ἀντίλοχον μήστωρας ἀϋτῆς·</l>
<l>τοὺς ὅ γʼ ἐποτρύνων ἔπεα πτερόεντα προσηύδα·</l>
<q direct="unspecified">
<l n="95">αἰδὼς Ἀργεῖοι, κοῦροι νέοι· ὔμμιν ἔγωγε</l>
<l>μαρναμένοισι πέποιθα σαωσέμεναι νέας ἁμάς·</l>
<l>εἰ δʼ ὑμεῖς πολέμοιο μεθήσετε λευγαλέοιο,</l>
<l>νῦν δὴ εἴδεται ἦμαρ ὑπὸ Τρώεσσι δαμῆναι.</l>
<l>ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι</l>
<l n="100">δεινόν, ὃ οὔ ποτʼ ἔγωγε τελευτήσεσθαι ἔφασκον,</l>
<l>Τρῶας ἐφʼ ἡμετέρας ἰέναι νέας, οἳ τὸ πάρος περ</l>
<l>φυζακινῇς ἐλάφοισιν ἐοίκεσαν, αἵ τε καθʼ ὕλην</l>
<l>θώων παρδαλίων τε λύκων τʼ ἤϊα πέλονται</l>
<l>αὔτως ἠλάσκουσαι ἀνάλκιδες, οὐδʼ ἔπι χάρμη·</l>
<l n="105">ὣς Τρῶες τὸ πρίν γε μένος καὶ χεῖρας Ἀχαιῶν</l>
<l>μίμνειν οὐκ ἐθέλεσκον ἐναντίον, οὐδʼ ἠβαιόν·</l>
<l>νῦν δὲ ἑκὰς πόλιος κοίλῃς ἐπὶ νηυσὶ μάχονται</l>
<l>ἡγεμόνος κακότητι μεθημοσύνῃσί τε λαῶν,</l>
<l>οἳ κείνῳ ἐρίσαντες ἀμυνέμεν οὐκ ἐθέλουσι</l>
<l n="110">νηῶν ὠκυπόρων, ἀλλὰ κτείνονται ἀνʼ αὐτάς.</l>
<l>ἀλλʼ εἰ δὴ καὶ πάμπαν ἐτήτυμον αἴτιός ἐστιν</l>
<l>ἥρως Ἀτρεΐδης εὐρὺ κρείων Ἀγαμέμνων</l>
<l>οὕνεκʼ ἀπητίμησε ποδώκεα Πηλεΐωνα,</l>
<l>ἡμέας γʼ οὔ πως ἔστι μεθιέμεναι πολέμοιο.</l>
<l n="115">ἀλλʼ ἀκεώμεθα θᾶσσον· ἀκεσταί τοι φρένες ἐσθλῶν.</l>
<l>ὑμεῖς δʼ οὐκ ἔτι καλὰ μεθίετε θούριδος ἀλκῆς</l>
<l>πάντες ἄριστοι ἐόντες ἀνὰ στρατόν. οὐδʼ ἂν ἔγωγε</l>
<l>ἀνδρὶ μαχεσσαίμην ὅς τις πολέμοιο μεθείη</l>
<l>λυγρὸς ἐών· ὑμῖν δὲ νεμεσσῶμαι περὶ κῆρι.</l>
<l n="120">ὦ πέπονες τάχα δή τι κακὸν ποιήσετε μεῖζον</l>
<l>τῇδε μεθημοσύνῃ· ἀλλʼ ἐν φρεσὶ θέσθε ἕκαστος</l>
<l>αἰδῶ καὶ νέμεσιν· δὴ γὰρ μέγα νεῖκος ὄρωρεν.</l>
<l>Ἕκτωρ δὴ παρὰ νηυσὶ βοὴν ἀγαθὸς πολεμίζει</l>
<l>καρτερός, ἔρρηξεν δὲ πύλας καὶ μακρὸν ὀχῆα.</l>
<milestone ed="p" n="125" unit="card"/>
</q>
<l n="125">
<milestone ed="P" unit="para"/>ὥς ῥα κελευτιόων γαιήοχος ὦρσεν Ἀχαιούς.</l>
<l>ἀμφὶ δʼ ἄρʼ Αἴαντας δοιοὺς ἵσταντο φάλαγγες</l>
<l>καρτεραί, ἃς οὔτʼ ἄν κεν Ἄρης ὀνόσαιτο μετελθὼν</l>
<l>οὔτε κʼ Ἀθηναίη λαοσσόος· οἳ γὰρ ἄριστοι</l>
<l>κρινθέντες Τρῶάς τε καὶ Ἕκτορα δῖον ἔμιμνον,</l>
<l n="130">φράξαντες δόρυ δουρί, σάκος σάκεϊ προθελύμνῳ·</l>
<l>ἀσπὶς ἄρʼ ἀσπίδʼ ἔρειδε, κόρυς κόρυν, ἀνέρα δʼ ἀνήρ·</l>
<l>ψαῦον δʼ ἱππόκομοι κόρυθες λαμπροῖσι φάλοισι</l>
<l>νευόντων, ὡς πυκνοὶ ἐφέστασαν ἀλλήλοισιν·</l>
<l>ἔγχεα δʼ ἐπτύσσοντο θρασειάων ἀπὸ χειρῶν</l>
<l n="135">σειόμενʼ· οἳ δʼ ἰθὺς φρόνεον, μέμασαν δὲ μάχεσθαι.</l>
<l>
<milestone ed="P" unit="para"/>Τρῶες δὲ προὔτυψαν ἀολλέες, ἦρχε δʼ ἄρʼ Ἕκτωρ</l>
<l>ἀντικρὺ μεμαώς, ὀλοοίτροχος ὣς ἀπὸ πέτρης,</l>
<l>ὅν τε κατὰ στεφάνης ποταμὸς χειμάρροος ὤσῃ</l>
<l>ῥήξας ἀσπέτῳ ὄμβρῳ ἀναιδέος ἔχματα πέτρης·</l>
<l n="140">ὕψι δʼ ἀναθρῴσκων πέτεται, κτυπέει δέ θʼ ὑπʼ αὐτοῦ</l>
<l>ὕλη· ὃ δʼ ἀσφαλέως θέει ἔμπεδον, εἷος ἵκηται</l>
<l>ἰσόπεδον, τότε δʼ οὔ τι κυλίνδεται ἐσσύμενός περ·</l>
<l>ὣς Ἕκτωρ εἷος μὲν ἀπείλει μέχρι θαλάσσης</l>
<l>ῥέα διελεύσεσθαι κλισίας καὶ νῆας Ἀχαιῶν</l>
<l n="145">κτείνων· ἀλλʼ ὅτε δὴ πυκινῇς ἐνέκυρσε φάλαγξι</l>
<l>στῆ ῥα μάλʼ ἐγχριμφθείς· οἳ δʼ ἀντίοι υἷες Ἀχαιῶν</l>
<l>νύσσοντες ξίφεσίν τε καὶ ἔγχεσιν ἀμφιγύοισιν</l>
<l>ὦσαν ἀπὸ σφείων· ὃ δὲ χασσάμενος πελεμίχθη.</l>
<l>ἤϋσεν δὲ διαπρύσιον Τρώεσσι γεγωνώς·</l>
<l n="150">Τρῶες καὶ Λύκιοι καὶ Δάρδανοι ἀγχιμαχηταὶ</l>
<l>παρμένετʼ· οὔ τοι δηρὸν ἐμὲ σχήσουσιν Ἀχαιοὶ</l>
<l>καὶ μάλα πυργηδὸν σφέας αὐτοὺς ἀρτύναντες,</l>
<l>ἀλλʼ ὀΐω χάσσονται ὑπʼ ἔγχεος, εἰ ἐτεόν με</l>
<l>ὦρσε θεῶν ὤριστος, ἐρίγδουπος πόσις Ἥρης.</l>
<milestone ed="p" n="155" unit="card"/>
</q>
<l n="155">
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>Δηΐφοβος δʼ ἐν τοῖσι μέγα φρονέων ἐβεβήκει</l>
<l>Πριαμίδης, πρόσθεν δʼ ἔχεν ἀσπίδα πάντοσʼ ἐΐσην</l>
<l>κοῦφα ποσὶ προβιβὰς καὶ ὑπασπίδια προποδίζων.</l>
<l>Μηριόνης δʼ αὐτοῖο τιτύσκετο δουρὶ φαεινῷ</l>
<l n="160">καὶ βάλεν, οὐδʼ ἀφάμαρτε, κατʼ ἀσπίδα πάντοσʼ ἐΐσην</l>
<l>ταυρείην· τῆς δʼ οὔ τι διήλασεν, ἀλλὰ πολὺ πρὶν</l>
<l>ἐν καυλῷ ἐάγη δολιχὸν δόρυ· Δηΐφοβος δὲ</l>
<l>ἀσπίδα ταυρείην σχέθʼ ἀπὸ ἕο, δεῖσε δὲ θυμῷ</l>
<l>ἔγχος Μηριόναο δαΐφρονος· αὐτὰρ ὅ γʼ ἥρως</l>
<l n="165">ἂψ ἑτάρων εἰς ἔθνος ἐχάζετο, χώσατο δʼ αἰνῶς</l>
<l>ἀμφότερον, νίκης τε καὶ ἔγχεος ὃ ξυνέαξε.</l>
<l>βῆ δʼ ἰέναι παρά τε κλισίας καὶ νῆας Ἀχαιῶν</l>
<l>οἰσόμενος δόρυ μακρόν, ὅ οἱ κλισίηφι λέλειπτο.</l>
<l>
<milestone ed="P" unit="para"/>οἳ δʼ ἄλλοι μάρναντο, βοὴ δʼ ἄσβεστος ὀρώρει.</l>
<l n="170">Τεῦκρος δὲ πρῶτος Τελαμώνιος ἄνδρα κατέκτα</l>
<l>Ἴμβριον αἰχμητὴν πολυΐππου Μέντορος υἱόν·</l>
<l>ναῖε δὲ Πήδαιον πρὶν ἐλθεῖν υἷας Ἀχαιῶν,</l>
<l>κούρην δὲ Πριάμοιο νόθην ἔχε, Μηδεσικάστην·</l>
<l>αὐτὰρ ἐπεὶ Δαναῶν νέες ἤλυθον ἀμφιέλισσαι,</l>
<l n="175">ἂψ ἐς Ἴλιον ἦλθε, μετέπρεπε δὲ Τρώεσσι,</l>
<l>ναῖε δὲ πὰρ Πριάμῳ· ὃ δέ μιν τίεν ἶσα τέκεσσι.</l>
<l>τόν ῥʼ υἱὸς Τελαμῶνος ὑπʼ οὔατος ἔγχεϊ μακρῷ</l>
<l>νύξʼ, ἐκ δʼ ἔσπασεν ἔγχος· ὃ δʼ αὖτʼ ἔπεσεν μελίη ὣς</l>
<l>ἥ τʼ ὄρεος κορυφῇ ἕκαθεν περιφαινομένοιο</l>
<l n="180">χαλκῷ ταμνομένη τέρενα χθονὶ φύλλα πελάσσῃ·</l>
<l>ὣς πέσεν, ἀμφὶ δέ οἱ βράχε τεύχεα ποικίλα χαλκῷ.</l>
<l>Τεῦκρος δʼ ὁρμήθη μεμαὼς ἀπὸ τεύχεα δῦσαι·</l>
<l>Ἕκτωρ δʼ ὁρμηθέντος ἀκόντισε δουρὶ φαεινῷ.</l>
<l>ἀλλʼ ὃ μὲν ἄντα ἰδὼν ἠλεύατο χάλκεον ἔγχος</l>
<l n="185">τυτθόν· ὃ δʼ Ἀμφίμαχον Κτεάτου υἷʼ Ἀκτορίωνος</l>
<l>νισόμενον πόλεμον δὲ κατὰ στῆθος βάλε δουρί·</l>
<l>δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
<l>Ἕκτωρ δʼ ὁρμήθη κόρυθα κροτάφοις ἀραρυῖαν</l>
<l>κρατὸς ἀφαρπάξαι μεγαλήτορος Ἀμφιμάχοιο·</l>
<l n="190">Αἴας δʼ ὁρμηθέντος ὀρέξατο δουρὶ φαεινῷ</l>
<l>Ἕκτορος· ἀλλʼ οὔ πῃ χροὸς εἴσατο, πᾶς δʼ ἄρα χαλκῷ</l>
<l>σμερδαλέῳ κεκάλυφθʼ· ὃ δʼ ἄρʼ ἀσπίδος ὀμφαλὸν οὖτα,</l>
<l>ὦσε δέ μιν σθένεϊ μεγάλῳ· ὃ δὲ χάσσατʼ ὀπίσσω</l>
<l>νεκρῶν ἀμφοτέρων, τοὺς δʼ ἐξείρυσσαν Ἀχαιοί.</l>
<milestone ed="p" n="195" unit="card"/>
<l n="195">Ἀμφίμαχον μὲν ἄρα Στιχίος δῖός τε Μενεσθεὺς</l>
<l>ἀρχοὶ Ἀθηναίων κόμισαν μετὰ λαὸν Ἀχαιῶν·</l>
<l>Ἴμβριον αὖτʼ Αἴαντε μεμαότε θούριδος ἀλκῆς</l>
<l>ὥς τε δύʼ αἶγα λέοντε κυνῶν ὕπο καρχαροδόντων</l>
<l>ἁρπάξαντε φέρητον ἀνὰ ῥωπήϊα πυκνὰ</l>
<l n="200">ὑψοῦ ὑπὲρ γαίης μετὰ γαμφηλῇσιν ἔχοντε,</l>
<l>ὥς ῥα τὸν ὑψοῦ ἔχοντε δύω Αἴαντε κορυστὰ</l>
<l>τεύχεα συλήτην· κεφαλὴν δʼ ἁπαλῆς ἀπὸ δειρῆς</l>
<l>κόψεν Ὀϊλιάδης κεχολωμένος Ἀμφιμάχοιο,</l>
<l>ἧκε δέ μιν σφαιρηδὸν ἑλιξάμενος διʼ ὁμίλου·</l>
<l n="205">Ἕκτορι δὲ προπάροιθε ποδῶν πέσεν ἐν κονίῃσι.</l>
<l>
<milestone ed="P" unit="para"/>καὶ τότε δὴ περὶ κῆρι Ποσειδάων ἐχολώθη</l>
<l>υἱωνοῖο πεσόντος ἐν αἰνῇ δηϊοτῆτι,</l>
<l>βῆ δʼ ἰέναι παρά τε κλισίας καὶ νῆας Ἀχαιῶν</l>
<l>ὀτρυνέων Δαναούς, Τρώεσσι δὲ κήδεα τεῦχεν.</l>
<l n="210">Ἰδομενεὺς δʼ ἄρα οἱ δουρικλυτὸς ἀντεβόλησεν</l>
<l>ἐρχόμενος παρʼ ἑταίρου, ὅ οἱ νέον ἐκ πολέμοιο</l>
<l>ἦλθε κατʼ ἰγνύην βεβλημένος ὀξέϊ χαλκῷ.</l>
<l>τὸν μὲν ἑταῖροι ἔνεικαν, ὃ δʼ ἰητροῖς ἐπιτείλας</l>
<l>ἤϊεν ἐς κλισίην· ἔτι γὰρ πολέμοιο μενοίνα</l>
<l n="215">ἀντιάαν· τὸν δὲ προσέφη κρείων ἐνοσίχθων</l>
<l>εἰσάμενος φθογγὴν Ἀνδραίμονος υἷϊ Θόαντι</l>
<l>ὃς πάσῃ Πλευρῶνι καὶ αἰπεινῇ Καλυδῶνι</l>
<l>Αἰτωλοῖσιν ἄνασσε, θεὸς δʼ ὣς τίετο δήμῳ·</l>
<l>Ἰδομενεῦ Κρητῶν βουληφόρε ποῦ τοι ἀπειλαὶ</l>
<l n="220">οἴχονται, τὰς Τρωσὶν ἀπείλεον υἷες Ἀχαιῶν;</l>
<l>
<milestone ed="P" unit="para"/>τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα·</l>
<q direct="unspecified">
<l>ὦ Θόαν οὔ τις ἀνὴρ νῦν γʼ αἴτιος, ὅσσον ἔγωγε</l>
<l>γιγνώσκω· πάντες γὰρ ἐπιστάμεθα πτολεμίζειν.</l>
<l>οὔτέ τινα δέος ἴσχει ἀκήριον οὔτέ τις ὄκνῳ</l>
<l n="225">εἴκων ἀνδύεται πόλεμον κακόν· ἀλλά που οὕτω</l>
<l>μέλλει δὴ φίλον εἶναι ὑπερμενέϊ Κρονίωνι</l>
<l>νωνύμνους ἀπολέσθαι ἀπʼ Ἄργεος ἐνθάδʼ Ἀχαιούς.</l>
<l>ἀλλὰ Θόαν, καὶ γὰρ τὸ πάρος μενεδήϊος ἦσθα,</l>
<l>ὀτρύνεις δὲ καὶ ἄλλον ὅθι μεθιέντα ἴδηαι·</l>
<l n="230">τὼ νῦν μήτʼ ἀπόληγε κέλευέ τε φωτὶ ἑκάστῳ.</l>
<milestone ed="p" n="231" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Ποσειδάων ἐνοσίχθων·</l>
<q direct="unspecified">
<l>Ἰδομενεῦ μὴ κεῖνος ἀνὴρ ἔτι νοστήσειεν</l>
<l>ἐκ Τροίης, ἀλλʼ αὖθι κυνῶν μέλπηθρα γένοιτο,</l>
<l>ὅς τις ἐπʼ ἤματι τῷδε ἑκὼν μεθίῃσι μάχεσθαι.</l>
<l n="235">ἀλλʼ ἄγε τεύχεα δεῦρο λαβὼν ἴθι· ταῦτα δʼ ἅμα χρὴ</l>
<l>σπεύδειν, αἴ κʼ ὄφελός τι γενώμεθα καὶ δύʼ ἐόντε.</l>
<l>συμφερτὴ δʼ ἀρετὴ πέλει ἀνδρῶν καὶ μάλα λυγρῶν,</l>
<l>νῶϊ δὲ καί κʼ ἀγαθοῖσιν ἐπισταίμεσθα μάχεσθαι.</l>
</q>
<l>
<milestone ed="P" unit="para"/>ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν·</l>
<l n="240">Ἰδομενεὺς δʼ ὅτε δὴ κλισίην εὔτυκτον ἵκανε</l>
<l>δύσετο τεύχεα καλὰ περὶ χροΐ, γέντο δὲ δοῦρε,</l>
<l>βῆ δʼ ἴμεν ἀστεροπῇ ἐναλίγκιος, ἥν τε Κρονίων</l>
<l>χειρὶ λαβὼν ἐτίναξεν ἀπʼ αἰγλήεντος Ὀλύμπου</l>
<l>δεικνὺς σῆμα βροτοῖσιν· ἀρίζηλοι δέ οἱ αὐγαί·</l>
<l n="245">ὣς τοῦ χαλκὸς ἔλαμπε περὶ στήθεσσι θέοντος.</l>
<l>Μηριόνης δʼ ἄρα οἱ θεράπων ἐῢς ἀντεβόλησεν</l>
<l>ἐγγὺς ἔτι κλισίης· μετὰ γὰρ δόρυ χάλκεον ᾔει</l>
<l>οἰσόμενος· τὸν δὲ προσέφη σθένος Ἰδομενῆος·</l>
<q direct="unspecified">
<l>Μηριόνη Μόλου υἱὲ πόδας ταχὺ φίλταθʼ ἑταίρων</l>
<l n="250">τίπτʼ ἦλθες πόλεμόν τε λιπὼν καὶ δηϊοτῆτα;</l>
<l>ἠέ τι βέβληαι, βέλεος δέ σε τείρει ἀκωκή,</l>
<l>ἦέ τευ ἀγγελίης μετʼ ἔμʼ ἤλυθες; οὐδέ τοι αὐτὸς</l>
<l>ἧσθαι ἐνὶ κλισίῃσι λιλαίομαι, ἀλλὰ μάχεσθαι.</l>
</q>
<l>
<milestone ed="P" unit="para"/>τὸν δʼ αὖ Μηριόνης πεπνυμένος ἀντίον ηὔδα·</l>
<q direct="unspecified">
<l n="255">Ἰδομενεῦ, Κρητῶν βουληφόρε χαλκοχιτώνων,</l>
<l>ἔρχομαι εἴ τί τοι ἔγχος ἐνὶ κλισίῃσι λέλειπται</l>
<l>οἰσόμενος· τό νυ γὰρ κατεάξαμεν ὃ πρὶν ἔχεσκον</l>
<l>ἀσπίδα Δηϊφόβοιο βαλὼν ὑπερηνορέοντος.</l>
</q>
<l>
<milestone ed="P" unit="para"/>τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα·</l>
<q direct="unspecified">
<l n="260">δούρατα δʼ αἴ κʼ ἐθέλῃσθα καὶ ἓν καὶ εἴκοσι δήεις</l>
<l>ἑσταότʼ ἐν κλισίῃ πρὸς ἐνώπια παμφανόωντα</l>
<l>Τρώϊα, τὰ κταμένων ἀποαίνυμαι· οὐ γὰρ ὀΐω</l>
<l>ἀνδρῶν δυσμενέων ἑκὰς ἱστάμενος πολεμίζειν.</l>
<l>τώ μοι δούρατά τʼ ἔστι καὶ ἀσπίδες ὀμφαλόεσσαι</l>
<l n="265">καὶ κόρυθες καὶ θώρηκες λαμπρὸν γανόωντες.</l>
<milestone ed="p" n="266" unit="card"/>
<l>
<milestone ed="P" unit="para"/>τὸν δʼ αὖ Μηριόνης πεπνυμένος ἀντίον ηὔδα·</l>
<q direct="unspecified">
<l>καί τοι ἐμοὶ παρά τε κλισίῃ καὶ νηῒ μελαίνῃ</l>
<l>πόλλʼ ἔναρα Τρώων· ἀλλʼ οὐ σχεδόν ἐστιν ἑλέσθαι.</l>
<l>οὐδὲ γὰρ οὐδʼ ἐμέ φημι λελασμένον ἔμμεναι ἀλκῆς,</l>
<l n="270">ἀλλὰ μετὰ πρώτοισι μάχην ἀνὰ κυδιάνειραν</l>
<l>ἵσταμαι, ὁππότε νεῖκος ὀρώρηται πολέμοιο.</l>
<l>ἄλλόν πού τινα μᾶλλον Ἀχαιῶν χαλκοχιτώνων</l>
<l>λήθω μαρνάμενος, σὲ δὲ ἴδμεναι αὐτὸν ὀΐω.</l>
<l>
<milestone ed="P" unit="para"/>τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα·</l>
<q direct="unspecified">
<l n="275">οἶδʼ ἀρετὴν οἷός ἐσσι· τί σε χρὴ ταῦτα λέγεσθαι;</l>
<l>εἰ γὰρ νῦν παρὰ νηυσὶ λεγοίμεθα πάντες ἄριστοι</l>
<l>ἐς λόχον, ἔνθα μάλιστʼ ἀρετὴ διαείδεται ἀνδρῶν,</l>
<l>ἔνθʼ ὅ τε δειλὸς ἀνὴρ ὅς τʼ ἄλκιμος ἐξεφαάνθη·</l>
<l>τοῦ μὲν γάρ τε κακοῦ τρέπεται χρὼς ἄλλυδις ἄλλῃ,</l>
<l n="280">οὐδέ οἱ ἀτρέμας ἧσθαι ἐρητύετʼ ἐν φρεσὶ θυμός,</l>
<l>ἀλλὰ μετοκλάζει καὶ ἐπʼ ἀμφοτέρους πόδας ἵζει,</l>
<l>ἐν δέ τέ οἱ κραδίη μεγάλα στέρνοισι πατάσσει</l>
<l>κῆρας ὀϊομένῳ, πάταγος δέ τε γίγνετʼ ὀδόντων·</l>
<l>τοῦ δʼ ἀγαθοῦ οὔτʼ ἂρ τρέπεται χρὼς οὔτέ τι λίην</l>
<l n="285">ταρβεῖ, ἐπειδὰν πρῶτον ἐσίζηται λόχον ἀνδρῶν,</l>
<l>ἀρᾶται δὲ τάχιστα μιγήμεναι ἐν δαῒ λυγρῇ·</l>
<l>οὐδέ κεν ἔνθα τεόν γε μένος καὶ χεῖρας ὄνοιτο.</l>
<l>εἴ περ γάρ κε βλεῖο πονεύμενος ἠὲ τυπείης</l>
<l>οὐκ ἂν ἐν αὐχένʼ ὄπισθε πέσοι βέλος οὐδʼ ἐνὶ νώτῳ,</l>
<l n="290">ἀλλά κεν ἢ στέρνων ἢ νηδύος ἀντιάσειε</l>
<l>πρόσσω ἱεμένοιο μετὰ προμάχων ὀαριστύν.</l>
<l>ἀλλʼ ἄγε μηκέτι ταῦτα λεγώμεθα νηπύτιοι ὣς</l>
<l>ἑσταότες, μή πού τις ὑπερφιάλως νεμεσήσῃ·</l>
<l>ἀλλὰ σύ γε κλισίην δὲ κιὼν ἕλευ ὄβριμον ἔγχος.</l>
<milestone ed="p" n="295" unit="card"/>
</q>
<l n="295">
<milestone ed="P" unit="para"/>ὣς φάτο, Μηριόνης δὲ θοῷ ἀτάλαντος Ἄρηϊ</l>
<l>καρπαλίμως κλισίηθεν ἀνείλετο χάλκεον ἔγχος,</l>
<l>βῆ δὲ μετʼ Ἰδομενῆα μέγα πτολέμοιο μεμηλώς.</l>
<l>οἷος δὲ βροτολοιγὸς Ἄρης πόλεμον δὲ μέτεισι,</l>
<l>τῷ δὲ Φόβος φίλος υἱὸς ἅμα κρατερὸς καὶ ἀταρβὴς</l>
<l n="300">ἕσπετο, ὅς τʼ ἐφόβησε ταλάφρονά περ πολεμιστήν·</l>
<l>τὼ μὲν ἄρʼ ἐκ Θρῄκης Ἐφύρους μέτα θωρήσσεσθον,</l>
<l>ἠὲ μετὰ Φλεγύας μεγαλήτορας· οὐδʼ ἄρα τώ γε</l>
<l>ἔκλυον ἀμφοτέρων, ἑτέροισι δὲ κῦδος ἔδωκαν·</l>
<l>τοῖοι Μηριόνης τε καὶ Ἰδομενεὺς ἀγοὶ ἀνδρῶν</l>
<l n="305">ἤϊσαν ἐς πόλεμον κεκορυθμένοι αἴθοπι χαλκῷ.</l>
<l>τὸν καὶ Μηριόνης πρότερος πρὸς μῦθον ἔειπε·</l>
<q direct="unspecified">
<l>Δευκαλίδη πῇ τὰρ μέμονας καταδῦναι ὅμιλον;</l>
<l>ἢ ἐπὶ δεξιόφιν παντὸς στρατοῦ, ἦ ἀνὰ μέσσους,</l>
<l>ἦ ἐπʼ ἀριστερόφιν; ἐπεὶ οὔ ποθι ἔλπομαι οὕτω</l>
<l n="310">δεύεσθαι πολέμοιο κάρη κομόωντας Ἀχαιούς.</l>
<l>
<milestone ed="P" unit="para"/>τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα·</l>
<q direct="unspecified">
<l>νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι</l>
<l>Αἴαντές τε δύω Τεῦκρός θʼ, ὃς ἄριστος Ἀχαιῶν</l>
<l>τοξοσύνῃ, ἀγαθὸς δὲ καὶ ἐν σταδίῃ ὑσμίνῃ·</l>
<l n="315">οἵ μιν ἅδην ἐλόωσι καὶ ἐσσύμενον πολέμοιο</l>
<l>Ἕκτορα Πριαμίδην, καὶ εἰ μάλα καρτερός ἐστιν.</l>
<l>αἰπύ οἱ ἐσσεῖται μάλα περ μεμαῶτι μάχεσθαι</l>
<l>κείνων νικήσαντι μένος καὶ χεῖρας ἀάπτους</l>
<l>νῆας ἐνιπρῆσαι, ὅτε μὴ αὐτός γε Κρονίων</l>
<l n="320">ἐμβάλοι αἰθόμενον δαλὸν νήεσσι θοῇσιν.</l>
<l>ἀνδρὶ δέ κʼ οὐκ εἴξειε μέγας Τελαμώνιος Αἴας,</l>
<l>ὃς θνητός τʼ εἴη καὶ ἔδοι Δημήτερος ἀκτὴν</l>
<l>χαλκῷ τε ῥηκτὸς μεγάλοισί τε χερμαδίοισιν.</l>
<l>οὐδʼ ἂν Ἀχιλλῆϊ ῥηξήνορι χωρήσειεν</l>
<l n="325">ἔν γʼ αὐτοσταδίῃ· ποσὶ δʼ οὔ πως ἔστιν ἐρίζειν.</l>
<l>νῶϊν δʼ ὧδʼ ἐπʼ ἀριστέρʼ ἔχε στρατοῦ, ὄφρα τάχιστα</l>
<l>εἴδομεν ἠέ τῳ εὖχος ὀρέξομεν, ἦέ τις ἡμῖν.</l>
<milestone ed="p" n="328" unit="card"/>
</q>
<l>
<milestone ed="P" unit="para"/>ὣς φάτο, Μηριόνης δὲ θοῷ ἀτάλαντος Ἄρηϊ</l>
<l>ἦρχʼ ἴμεν, ὄφρʼ ἀφίκοντο κατὰ στρατὸν ᾗ μιν ἀνώγει,</l>
</q>
<l n="330">
<milestone ed="P" unit="para"/>οἳ δʼ ὡς Ἰδομενῆα ἴδον φλογὶ εἴκελον ἀλκὴν</l>
<l>αὐτὸν καὶ θεράποντα σὺν ἔντεσι δαιδαλέοισι,</l>
<l>κεκλόμενοι καθʼ ὅμιλον ἐπʼ αὐτῷ πάντες ἔβησαν·</l>
<l>τῶν δʼ ὁμὸν ἵστατο νεῖκος ἐπὶ πρυμνῇσι νέεσσιν.</l>
<l>ὡς δʼ ὅθʼ ὑπὸ λιγέων ἀνέμων σπέρχωσιν ἄελλαι</l>
<l n="335">ἤματι τῷ ὅτε τε πλείστη κόνις ἀμφὶ κελεύθους,</l>
<l>οἵ τʼ ἄμυδις κονίης μεγάλην ἱστᾶσιν ὀμίχλην,</l>
<l>ὣς ἄρα τῶν ὁμόσʼ ἦλθε μάχη, μέμασαν δʼ ἐνὶ θυμῷ</l>
<l>ἀλλήλους καθʼ ὅμιλον ἐναιρέμεν ὀξέϊ χαλκῷ.</l>
<l>ἔφριξεν δὲ μάχη φθισίμβροτος ἐγχείῃσι</l>
<l n="340">μακρῇς, ἃς εἶχον ταμεσίχροας· ὄσσε δʼ ἄμερδεν</l>
<l>αὐγὴ χαλκείη κορύθων ἄπο λαμπομενάων</l>
<l>θωρήκων τε νεοσμήκτων σακέων τε φαεινῶν</l>
<l>ἐρχομένων ἄμυδις· μάλα κεν θρασυκάρδιος εἴη</l>
<l>ὃς τότε γηθήσειεν ἰδὼν πόνον οὐδʼ ἀκάχοιτο.</l>
<l n="345">
<milestone ed="P" unit="para"/>τὼ δʼ ἀμφὶς φρονέοντε δύω Κρόνου υἷε κραταιὼ</l>
<l>ἀνδράσιν ἡρώεσσιν ἐτεύχετον ἄλγεα λυγρά.</l>
<l>Ζεὺς μέν ῥα Τρώεσσι καὶ Ἕκτορι βούλετο νίκην</l>
<l>κυδαίνων Ἀχιλῆα πόδας ταχύν· οὐδέ τι πάμπαν</l>
<l>ἤθελε λαὸν ὀλέσθαι Ἀχαιϊκὸν Ἰλιόθι πρό,</l>
<l n="350">ἀλλὰ Θέτιν κύδαινε καὶ υἱέα καρτερόθυμον.</l>
<l>Ἀργείους δὲ Ποσειδάων ὀρόθυνε μετελθὼν</l>
<l>λάθρῃ ὑπεξαναδὺς πολιῆς ἁλός· ἤχθετο γάρ ῥα</l>
<l>Τρωσὶν δαμναμένους, Διὶ δὲ κρατερῶς ἐνεμέσσα.</l>
<l>ἦ μὰν ἀμφοτέροισιν ὁμὸν γένος ἠδʼ ἴα πάτρη,</l>
<l n="355">ἀλλὰ Ζεὺς πρότερος γεγόνει καὶ πλείονα ᾔδη.</l>
<l>τώ ῥα καὶ ἀμφαδίην μὲν ἀλεξέμεναι ἀλέεινε,</l>
<l>λάθρῃ δʼ αἰὲν ἔγειρε κατὰ στρατὸν ἀνδρὶ ἐοικώς.</l>
<l>τοὶ δʼ ἔριδος κρατερῆς καὶ ὁμοιΐου πτολέμοιο</l>
<l>πεῖραρ ἐπαλλάξαντες ἐπʼ ἀμφοτέροισι τάνυσσαν</l>
<l n="360">ἄρρηκτόν τʼ ἄλυτόν τε, τὸ πολλῶν γούνατʼ ἔλυσεν.</l>
<milestone ed="p" n="361" unit="card"/>
<l>
<milestone ed="P" unit="para"/>ἔνθα μεσαιπόλιός περ ἐὼν Δαναοῖσι κελεύσας</l>
<l>Ἰδομενεὺς Τρώεσσι μετάλμενος ἐν φόβον ὦρσε.</l>
<l>πέφνε γὰρ Ὀθρυονῆα Καβησόθεν ἔνδον ἐόντα,</l>
<l>ὅς ῥα νέον πολέμοιο μετὰ κλέος εἰληλούθει,</l>
<l n="365">ᾔτεε δὲ Πριάμοιο θυγατρῶν εἶδος ἀρίστην</l>
<l>Κασσάνδρην ἀνάεδνον, ὑπέσχετο δὲ μέγα ἔργον,</l>
<l>ἐκ Τροίης ἀέκοντας ἀπωσέμεν υἷας Ἀχαιῶν.</l>
<l>τῷ δʼ ὁ γέρων Πρίαμος ὑπό τʼ ἔσχετο καὶ κατένευσε</l>
<l>δωσέμεναι· ὃ δὲ μάρναθʼ ὑποσχεσίῃσι πιθήσας.</l>
<l n="370">Ἰδομενεὺς δʼ αὐτοῖο τιτύσκετο δουρὶ φαεινῷ,</l>
<l>καὶ βάλεν ὕψι βιβάντα τυχών· οὐδʼ ἤρκεσε θώρηξ</l>
<l>χάλκεος, ὃν φορέεσκε, μέσῃ δʼ ἐν γαστέρι πῆξε.</l>
<l>δούπησεν δὲ πεσών· ὃ δʼ ἐπεύξατο φώνησέν τε·</l>
<l>Ὀθρυονεῦ περὶ δή σε βροτῶν αἰνίζομʼ ἁπάντων</l>
<l n="375">εἰ ἐτεὸν δὴ πάντα τελευτήσεις ὅσʼ ὑπέστης</l>
<l>Δαρδανίδῃ Πριάμῳ· ὃ δʼ ὑπέσχετο θυγατέρα ἥν.</l>
<l>καί κέ τοι ἡμεῖς ταῦτά γʼ ὑποσχόμενοι τελέσαιμεν,</l>
<l>δοῖμεν δʼ Ἀτρεΐδαο θυγατρῶν εἶδος ἀρίστην</l>
<l>Ἄργεος ἐξαγαγόντες ὀπυιέμεν, εἴ κε σὺν ἄμμιν</l>
<l n="380">Ἰλίου ἐκπέρσῃς εὖ ναιόμενον πτολίεθρον.</l>
<l>ἀλλʼ ἕπεʼ, ὄφρʼ ἐπὶ νηυσὶ συνώμεθα ποντοπόροισιν</l>
<l>ἀμφὶ γάμῳ, ἐπεὶ οὔ τοι ἐεδνωταὶ κακοί εἰμεν.</l>
</q>
<l>
<milestone ed="P" unit="para"/>ὣς εἰπὼν ποδὸς ἕλκε κατὰ κρατερὴν ὑσμίνην</l>
<l>ἥρως Ἰδομενεύς· τῷ δʼ Ἄσιος ἦλθʼ ἐπαμύντωρ</l>
<l n="385">πεζὸς πρόσθʼ ἵππων· τὼ δὲ πνείοντε κατʼ ὤμων</l>
<l>αἰὲν ἔχʼ ἡνίοχος θεράπων· ὃ δὲ ἵετο θυμῷ</l>
<l>Ἰδομενῆα βαλεῖν· ὃ δέ μιν φθάμενος βάλε δουρὶ</l>
<l>λαιμὸν ὑπʼ ἀνθερεῶνα, διὰ πρὸ δὲ χαλκὸν ἔλασσεν.</l>
<l>ἤριπε δʼ ὡς ὅτε τις δρῦς ἤριπεν ἢ ἀχερωῒς</l>
<l n="390">ἠὲ πίτυς βλωθρή, τήν τʼ οὔρεσι τέκτονες ἄνδρες</l>
<l>ἐξέταμον πελέκεσσι νεήκεσι νήϊον εἶναι·</l>
<l>ὣς ὃ πρόσθʼ ἵππων καὶ δίφρου κεῖτο τανυσθεὶς</l>
<l>βεβρυχὼς κόνιος δεδραγμένος αἱματοέσσης.</l>
<l>ἐκ δέ οἱ ἡνίοχος πλήγη φρένας ἃς πάρος εἶχεν,</l>
<l n="395">οὐδʼ ὅ γʼ ἐτόλμησεν δηΐων ὑπὸ χεῖρας ἀλύξας</l>
<l>ἂψ ἵππους στρέψαι, τὸν δʼ Ἀντίλοχος μενεχάρμης</l>
<l>δουρὶ μέσον περόνησε τυχών· οὐδʼ ἤρκεσε θώρηξ</l>
<l>χάλκεος ὃν φορέεσκε, μέσῃ δʼ ἐν γαστέρι πῆξεν.</l>
<l>αὐτὰρ ὃ ἀσθμαίνων εὐεργέος ἔκπεσε δίφρου,</l>
<l n="400">ἵππους δʼ Ἀντίλοχος μεγαθύμου Νέστορος υἱὸς</l>
<l>ἐξέλασε Τρώων μετʼ ἐϋκνήμιδας Ἀχαιούς.</l>
<milestone ed="p" n="402" unit="card"/>
<l>
<milestone ed="P" unit="para"/>Δηΐφοβος δὲ μάλα σχεδὸν ἤλυθεν Ἰδομενῆος</l>
<l>Ἀσίου ἀχνύμενος, καὶ ἀκόντισε δουρὶ φαεινῷ.</l>
<l>ἀλλʼ ὃ μὲν ἄντα ἰδὼν ἠλεύατο χάλκεον ἔγχος</l>
<l n="405">Ἰδομενεύς· κρύφθη γὰρ ὑπʼ ἀσπίδι πάντοσʼ ἐΐσῃ,</l>
<l>τὴν ἄρʼ ὅ γε ῥινοῖσι βοῶν καὶ νώροπι χαλκῷ</l>
<l>δινωτὴν φορέεσκε, δύω κανόνεσσʼ ἀραρυῖαν·</l>
<l>τῇ ὕπο πᾶς ἐάλη, τὸ δʼ ὑπέρπτατο χάλκεον ἔγχος,</l>
<l>καρφαλέον δέ οἱ ἀσπὶς ἐπιθρέξαντος ἄϋσεν</l>
<q direct="unspecified">
<l n="410">ἔγχεος· οὐδʼ ἅλιόν ῥα βαρείης χειρὸς ἀφῆκεν,</l>
<l>ἀλλʼ ἔβαλʼ Ἱππασίδην Ὑψήνορα ποιμένα λαῶν</l>
<l>ἧπαρ ὑπὸ πραπίδων, εἶθαρ δʼ ὑπὸ γούνατʼ ἔλυσε.</l>
<l>Δηΐφοβος δʼ ἔκπαγλον ἐπεύξατο μακρὸν ἀΰσας·</l>
<l>οὐ μὰν αὖτʼ ἄτιτος κεῖτʼ Ἄσιος, ἀλλά ἕ φημι</l>
<l n="415">εἰς Ἄϊδός περ ἰόντα πυλάρταο κρατεροῖο</l>
<l>γηθήσειν κατὰ θυμόν, ἐπεί ῥά οἱ ὤπασα πομπόν.</l>
</q>
<l>
<milestone ed="P" unit="para"/>ὣς ἔφατʼ, Ἀργείοισι δʼ ἄχος γένετʼ εὐξαμένοιο,</l>
<l>Ἀντιλόχῳ δὲ μάλιστα δαΐφρονι θυμὸν ὄρινεν·</l>
<l>ἀλλʼ οὐδʼ ἀχνύμενός περ ἑοῦ ἀμέλησεν ἑταίρου,</l>
<l n="420">ἀλλὰ θέων περίβη καί οἱ σάκος ἀμφεκάλυψε.</l>
<l>τὸν μὲν ἔπειθʼ ὑποδύντε δύω ἐρίηρες ἑταῖροι</l>
<l>Μηκιστεὺς Ἐχίοιο πάϊς καὶ δῖος Ἀλάστωρ,</l>
<l>νῆας ἔπι γλαφυρὰς φερέτην βαρέα στενάχοντα.</l>
<milestone ed="p" n="424" unit="card"/>
<l>
<milestone ed="P" unit="para"/>Ἰδομενεὺς δʼ οὐ λῆγε μένος μέγα, ἵετο δʼ αἰεὶ</l>
<l n="425">ἠέ τινα Τρώων ἐρεβεννῇ νυκτὶ καλύψαι</l>
<l>ἢ αὐτὸς δουπῆσαι ἀμύνων λοιγὸν Ἀχαιοῖς.</l>
<l>ἔνθʼ Αἰσυήταο διοτρεφέος φίλον υἱὸν</l>
<l>ἥρωʼ Ἀλκάθοον, γαμβρὸς δʼ ἦν Ἀγχίσαο,</l>
<l>πρεσβυτάτην δʼ ὤπυιε θυγατρῶν Ἱπποδάμειαν</l>
<l n="430">τὴν περὶ κῆρι φίλησε πατὴρ καὶ πότνια μήτηρ</l>
<l>ἐν μεγάρῳ· πᾶσαν γὰρ ὁμηλικίην ἐκέκαστο</l>
<l>κάλλεϊ καὶ ἔργοισιν ἰδὲ φρεσί· τοὔνεκα καί μιν</l>
<l>γῆμεν ἀνὴρ ὤριστος ἐνὶ Τροίῃ εὐρείῃ·</l>
<l>τὸν τόθʼ ὑπʼ Ἰδομενῆϊ Ποσειδάων ἐδάμασσε</l>
<l n="435">θέλξας ὄσσε φαεινά, πέδησε δὲ φαίδιμα γυῖα·</l>
<l>οὔτε γὰρ ἐξοπίσω φυγέειν δύνατʼ οὔτʼ ἀλέασθαι,</l>
<l>ἀλλʼ ὥς τε στήλην ἢ δένδρεον ὑψιπέτηλον</l>
<l>ἀτρέμας ἑσταότα στῆθος μέσον οὔτασε δουρὶ</l>
<l>ἥρως Ἰδομενεύς, ῥῆξεν δέ οἱ ἀμφὶ χιτῶνα</l>
<l n="440">χάλκεον, ὅς οἱ πρόσθεν ἀπὸ χροὸς ἤρκει ὄλεθρον·</l>
<l>δὴ τότε γʼ αὖον ἄϋσεν ἐρεικόμενος περὶ δουρί.</l>
<l>δούπησεν δὲ πεσών, δόρυ δʼ ἐν κραδίῃ ἐπεπήγει,</l>
<l>ἥ ῥά οἱ ἀσπαίρουσα καὶ οὐρίαχον πελέμιζεν</l>
<l>ἔγχεος· ἔνθα δʼ ἔπειτʼ ἀφίει μένος ὄβριμος Ἄρης·</l>
<l n="445">Ἰδομενεὺς δʼ ἔκπαγλον ἐπεύξατο μακρὸν ἀΰσας</l>
<l>Δηΐφοβʼ ἦ ἄρα δή τι ἐΐσκομεν ἄξιον εἶναι</l>
<l>τρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω.</l>
<l>δαιμόνιʼ ἀλλὰ καὶ αὐτὸς ἐναντίον ἵστασʼ ἐμεῖο,</l>
<l>ὄφρα ἴδῃ οἷος Ζηνὸς γόνος ἐνθάδʼ ἱκάνω,</l>
<l n="450">ὃς πρῶτον Μίνωα τέκε Κρήτῃ ἐπίουρον·</l>
<l>Μίνως δʼ αὖ τέκεθʼ υἱὸν ἀμύμονα Δευκαλίωνα,</l>
<l>Δευκαλίων δʼ ἐμὲ τίκτε πολέσσʼ ἄνδρεσσιν ἄνακτα</l>
<l>Κρήτῃ ἐν εὐρείῃ· νῦν δʼ ἐνθάδε νῆες ἔνεικαν</l>
<l>σοί τε κακὸν καὶ πατρὶ καὶ ἄλλοισι Τρώεσσιν.</l>
<milestone ed="p" n="455" unit="card"/>
</q>
<l n="455">
<milestone ed="P" unit="para"/>ὣς φάτο, Δηΐφοβος δὲ διάνδιχα μερμήριξεν</l>
<l>ἤ τινά που Τρώων ἑταρίσσαιτο μεγαθύμων</l>
<l>ἂψ ἀναχωρήσας, ἦ πειρήσαιτο καὶ οἶος.</l>
<l>ὧδε δέ οἱ φρονέοντι δοάσσατο κέρδιον εἶναι</l>
<l>βῆναι ἐπʼ Αἰνείαν· τὸν δʼ ὕστατον εὗρεν ὁμίλου</l>
<l n="460">ἑσταότʼ· αἰεὶ γὰρ Πριάμῳ ἐπεμήνιε δίῳ</l>
<l>οὕνεκʼ ἄρʼ ἐσθλὸν ἐόντα μετʼ ἀνδράσιν οὔ τι τίεσκεν.</l>
<l>ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>Αἰνεία Τρώων βουληφόρε νῦν σε μάλα χρὴ</l>
<l>γαμβρῷ ἀμυνέμεναι, εἴ πέρ τί σε κῆδος ἱκάνει.</l>
<l n="465">ἀλλʼ ἕπευ Ἀλκαθόῳ ἐπαμύνομεν, ὅς σε πάρος γε</l>
<l>γαμβρὸς ἐὼν ἔθρεψε δόμοις ἔνι τυτθὸν ἐόντα·</l>
<l>τὸν δέ τοι Ἰδομενεὺς δουρικλυτὸς ἐξενάριξεν.</l>
</q>
<l>
<milestone ed="P" unit="para"/>ὣς φάτο, τῷ δʼ ἄρα θυμὸν ἐνὶ στήθεσσιν ὄρινε,</l>
<l>βῆ δὲ μετʼ Ἰδομενῆα μέγα πτολέμοιο μεμηλώς.</l>
<l n="470">ἀλλʼ οὐκ Ἰδομενῆα φόβος λάβε τηλύγετον ὥς,</l>
<l>ἀλλʼ ἔμενʼ ὡς ὅτε τις σῦς οὔρεσιν ἀλκὶ πεποιθώς,</l>
<l>ὅς τε μένει κολοσυρτὸν ἐπερχόμενον πολὺν ἀνδρῶν</l>
<l>χώρῳ ἐν οἰοπόλῳ, φρίσσει δέ τε νῶτον ὕπερθεν·</l>
<l>ὀφθαλμὼ δʼ ἄρα οἱ πυρὶ λάμπετον· αὐτὰρ ὀδόντας</l>
<l n="475">θήγει, ἀλέξασθαι μεμαὼς κύνας ἠδὲ καὶ ἄνδρας·</l>
<l>ὣς μένεν Ἰδομενεὺς δουρικλυτός, οὐδʼ ὑπεχώρει,</l>
<l>Αἰνείαν ἐπιόντα βοηθόον· αὖε δʼ ἑταίρους</l>
<l>Ἀσκάλαφόν τʼ ἐσορῶν Ἀφαρῆά τε Δηΐπυρόν τε</l>
<l>Μηριόνην τε καὶ Ἀντίλοχον μήστωρας ἀϋτῆς·</l>
<l n="480">τοὺς ὅ γʼ ἐποτρύνων ἔπεα πτερόεντα προσηύδα·</l>
<q direct="unspecified">
<l>δεῦτε φίλοι, καί μʼ οἴῳ ἀμύνετε· δείδια δʼ αἰνῶς</l>
<l>Αἰνείαν ἐπιόντα πόδας ταχύν, ὅς μοι ἔπεισιν,</l>
<l>ὃς μάλα καρτερός ἐστι μάχῃ ἔνι φῶτας ἐναίρειν·</l>
<l>καὶ δʼ ἔχει ἥβης ἄνθος, ὅ τε κράτος ἐστὶ μέγιστον.</l>
<l n="485">εἰ γὰρ ὁμηλικίη γε γενοίμεθα τῷδʼ ἐπὶ θυμῷ</l>
<l>αἶψά κεν ἠὲ φέροιτο μέγα κράτος, ἠὲ φεροίμην.</l>
<milestone ed="p" n="487" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἕνα φρεσὶ θυμὸν ἔχοντες</l>
<l>πλησίοι ἔστησαν, σάκεʼ ὤμοισι κλίναντες.</l>
<l>Αἰνείας δʼ ἑτέρωθεν ἐκέκλετο οἷς ἑτάροισι</l>
<q direct="unspecified">
<l n="490">Δηΐφοβόν τε Πάριν τʼ ἐσορῶν καὶ Ἀγήνορα δῖον,</l>
<l>οἵ οἱ ἅμʼ ἡγεμόνες Τρώων ἔσαν· αὐτὰρ ἔπειτα</l>
<l>λαοὶ ἕπονθʼ, ὡς εἴ τε μετὰ κτίλον ἕσπετο μῆλα</l>
<l>πιόμενʼ ἐκ βοτάνης· γάνυται δʼ ἄρα τε φρένα ποιμήν·</l>
<l>ὣς Αἰνείᾳ θυμὸς ἐνὶ στήθεσσι γεγήθει</l>
<l n="495">ὡς ἴδε λαῶν ἔθνος ἐπισπόμενον ἑοῖ αὐτῷ.</l>
<l>
<milestone ed="P" unit="para"/>οἳ δʼ ἀμφʼ Ἀλκαθόῳ αὐτοσχεδὸν ὁρμήθησαν</l>
<l>μακροῖσι ξυστοῖσι· περὶ στήθεσσι δὲ χαλκὸς</l>
<l>σμερδαλέον κονάβιζε τιτυσκομένων καθʼ ὅμιλον</l>
<l>ἀλλήλων· δύο δʼ ἄνδρες ἀρήϊοι ἔξοχον ἄλλων</l>
<l n="500">Αἰνείας τε καὶ Ἰδομενεὺς ἀτάλαντοι Ἄρηϊ</l>
<l>ἵεντʼ ἀλλήλων ταμέειν χρόα νηλέϊ χαλκῷ.</l>
<l>Αἰνείας δὲ πρῶτος ἀκόντισεν Ἰδομενῆος·</l>
<l>ἀλλʼ ὃ μὲν ἄντα ἰδὼν ἠλεύατο χάλκεον ἔγχος,</l>
<l>αἰχμὴ δʼ Αἰνείαο κραδαινομένη κατὰ γαίης</l>
<l n="505">ᾤχετʼ, ἐπεί ῥʼ ἅλιον στιβαρῆς ἀπὸ χειρὸς ὄρουσεν.</l>
<l>Ἰδομενεὺς δʼ ἄρα Οἰνόμαον βάλε γαστέρα μέσσην,</l>
<l>ῥῆξε δὲ θώρηκος γύαλον, διὰ δʼ ἔντερα χαλκὸς</l>
<l>ἤφυσʼ· ὃ δʼ ἐν κονίῃσι πεσὼν ἕλε γαῖαν ἀγοστῷ.</l>
<l>Ἰδομενεὺς δʼ ἐκ μὲν νέκυος δολιχόσκιον ἔγχος</l>
<l n="510">ἐσπάσατʼ, οὐδʼ ἄρʼ ἔτʼ ἄλλα δυνήσατο τεύχεα καλὰ</l>
<l>ὤμοιιν ἀφελέσθαι· ἐπείγετο γὰρ βελέεσσιν.</l>
<l>οὐ γὰρ ἔτʼ ἔμπεδα γυῖα ποδῶν ἦν ὁρμηθέντι,</l>
<l>οὔτʼ ἄρʼ ἐπαΐξαι μεθʼ ἑὸν· βέλος οὔτʼ ἀλέασθαι.</l>
<l>τώ ῥα καὶ ἐν σταδίῃ μὲν ἀμύνετο νηλεὲς ἦμαρ,</l>
<l n="515">τρέσσαι δʼ οὐκ ἔτι ῥίμφα πόδες φέρον ἐκ πολέμοιο.</l>
<l>τοῦ δὲ βάδην ἀπιόντος ἀκόντισε δουρὶ φαεινῷ</l>
<l>Δηΐφοβος· δὴ γάρ οἱ ἔχεν κότον ἐμμενὲς αἰεί.</l>
<l>ἀλλʼ ὅ γε καὶ τόθʼ ἅμαρτεν, ὃ δʼ Ἀσκάλαφον βάλε δουρὶ</l>
<l>υἱὸν Ἐνυαλίοιο· διʼ ὤμου δʼ ὄβριμον ἔγχος</l>
<l n="520">ἔσχεν· ὃ δʼ ἐν κονίῃσι πεσὼν ἕλε γαῖαν ἀγοστῷ.</l>
<l>οὐδʼ ἄρα πώ τι πέπυστο βριήπυος ὄβριμος Ἄρης</l>
<l>υἷος ἑοῖο πεσόντος ἐνὶ κρατερῇ ὑσμίνῃ,</l>
<l>ἀλλʼ ὅ γʼ ἄρʼ ἄκρῳ Ὀλύμπῳ ὑπὸ χρυσέοισι νέφεσσιν</l>
<l>ἧστο Διὸς βουλῇσιν ἐελμένος, ἔνθά περ ἄλλοι</l>
<l n="525">ἀθάνατοι θεοὶ ἦσαν ἐεργόμενοι πολέμοιο.</l>
<milestone ed="p" n="526" unit="card"/>
<l>
<milestone ed="P" unit="para"/>οἳ δʼ ἀμφʼ Ἀσκαλάφῳ αὐτοσχεδὸν ὁρμήθησαν·</l>
<l>Δηΐφοβος μὲν ἀπʼ Ἀσκαλάφου πήληκα φαεινὴν</l>
<l>ἥρπασε, Μηριόνης δὲ θοῷ ἀτάλαντος Ἄρηϊ</l>
<l>δουρὶ βραχίονα τύψεν ἐπάλμενος, ἐκ δʼ ἄρα χειρὸς</l>
<l n="530">αὐλῶπις τρυφάλεια χαμαὶ βόμβησε πεσοῦσα.</l>
<l>Μηριόνης δʼ ἐξ αὖτις ἐπάλμενος αἰγυπιὸς ὣς</l>
<l>ἐξέρυσε πρυμνοῖο βραχίονος ὄβριμον ἔγχος,</l>
<l>ἂψ δʼ ἑτάρων εἰς ἔθνος ἐχάζετο. τὸν δὲ Πολίτης</l>
<l>αὐτοκασίγνητος περὶ μέσσῳ χεῖρε τιτήνας</l>
<l n="535">ἐξῆγεν πολέμοιο δυσηχέος, ὄφρʼ ἵκεθʼ ἵππους</l>
<l>ὠκέας, οἵ οἱ ὄπισθε μάχης ἠδὲ πτολέμοιο</l>
<l>ἕστασαν ἡνίοχόν τε καὶ ἅρματα ποικίλʼ ἔχοντες·</l>
<l>οἳ τόν γε προτὶ ἄστυ φέρον βαρέα στενάχοντα</l>
<l>τειρόμενον· κατὰ δʼ αἷμα νεουτάτου ἔρρεε χειρός.</l>
<l n="540">
<milestone ed="P" unit="para"/>οἳ δʼ ἄλλοι μάρναντο, βοὴ δʼ ἄσβεστος ὀρώρει.</l>
<l>ἔνθʼ Αἰνέας Ἀφαρῆα Καλητορίδην ἐπορούσας</l>
<l>λαιμὸν τύψʼ ἐπὶ οἷ τετραμμένον ὀξέϊ δουρί·</l>
<l>ἐκλίνθη δʼ ἑτέρωσε κάρη, ἐπὶ δʼ ἀσπὶς ἑάφθη</l>
<l>καὶ κόρυς, ἀμφὶ δέ οἱ θάνατος χύτο θυμοραϊστής.</l>
<l n="545">Ἀντίλοχος δὲ Θόωνα μεταστρεφθέντα δοκεύσας</l>
<l>οὔτασʼ ἐπαΐξας, ἀπὸ δὲ φλέβα πᾶσαν ἔκερσεν,</l>
<l>ἥ τʼ ἀνὰ νῶτα θέουσα διαμπερὲς αὐχένʼ ἱκάνει·</l>
<l>τὴν ἀπὸ πᾶσαν ἔκερσεν· ὃ δʼ ὕπτιος ἐν κονίῃσι</l>
<l>κάππεσεν, ἄμφω χεῖρε φίλοις ἑτάροισι πετάσσας.</l>
<l n="550">Ἀντίλοχος δʼ ἐπόρουσε, καὶ αἴνυτο τεύχεʼ ἀπʼ ὤμων</l>
<l>παπταίνων· Τρῶες δὲ περισταδὸν ἄλλοθεν ἄλλος</l>
<l>οὔταζον σάκος εὐρὺ παναίολον, οὐδὲ δύναντο</l>
<l>εἴσω ἐπιγράψαι τέρενα χρόα νηλέϊ χαλκῷ</l>
<l>Ἀντιλόχου· πέρι γάρ ῥα Ποσειδάων ἐνοσίχθων</l>
<l n="555">Νέστορος υἱὸν ἔρυτο καὶ ἐν πολλοῖσι βέλεσσιν.</l>
<l>οὐ μὲν γάρ ποτʼ ἄνευ δηΐων ἦν, ἀλλὰ κατʼ αὐτοὺς</l>
<l>στρωφᾶτʼ· οὐδέ οἱ ἔγχος ἔχʼ ἀτρέμας, ἀλλὰ μάλʼ αἰεὶ</l>
<l>σειόμενον ἐλέλικτο· τιτύσκετο δὲ φρεσὶν ᾗσιν</l>
<l>ἤ τευ ἀκοντίσσαι, ἠὲ σχεδὸν ὁρμηθῆναι.</l>
<milestone ed="p" n="560" unit="card"/>
<l n="560">
<milestone ed="P" unit="para"/>ἀλλʼ οὐ λῆθʼ Ἀδάμαντα τιτυσκόμενος καθʼ ὅμιλον</l>
<l>Ἀσιάδην, ὅ οἱ οὖτα μέσον σάκος ὀξέϊ χαλκῷ</l>
<l>ἐγγύθεν ὁρμηθείς· ἀμενήνωσεν δέ οἱ αἰχμὴν</l>
<l>κυανοχαῖτα Ποσειδάων βιότοιο μεγήρας.</l>
<l>καὶ τὸ μὲν αὐτοῦ μεῖνʼ ὥς τε σκῶλος πυρίκαυστος</l>
<l n="565">ἐν σάκει Ἀντιλόχοιο, τὸ δʼ ἥμισυ κεῖτʼ ἐπὶ γαίης·</l>
<l>ἂψ δʼ ἑτάρων εἰς ἔθνος ἐχάζετο κῆρʼ ἀλεείνων·</l>
<l>Μηριόνης δʼ ἀπιόντα μετασπόμενος βάλε δουρὶ</l>
<l>αἰδοίων τε μεσηγὺ καὶ ὀμφαλοῦ, ἔνθα μάλιστα</l>
<l>γίγνετʼ Ἄρης ἀλεγεινὸς ὀϊζυροῖσι βροτοῖσιν.</l>
<l n="570">ἔνθά οἱ ἔγχος ἔπηξεν· ὃ δʼ ἑσπόμενος περὶ δουρὶ</l>
<l>ἤσπαιρʼ ὡς ὅτε βοῦς τόν τʼ οὔρεσι βουκόλοι ἄνδρες</l>
<l>ἰλλάσιν οὐκ ἐθέλοντα βίῃ δήσαντες ἄγουσιν·</l>
<l>ὣς ὃ τυπεὶς ἤσπαιρε μίνυνθά περ, οὔ τι μάλα δήν,</l>
<l>ὄφρά οἱ ἐκ χροὸς ἔγχος ἀνεσπάσατʼ ἐγγύθεν ἐλθὼν</l>
<l n="575">ἥρως Μηριόνης· τὸν δὲ σκότος ὄσσε κάλυψε.</l>
<l>
<milestone ed="P" unit="para"/>Δηΐπυρον δʼ Ἕλενος ξίφεϊ σχεδὸν ἤλασε κόρσην</l>
<l>Θρηϊκίῳ μεγάλῳ, ἀπὸ δὲ τρυφάλειαν ἄραξεν.</l>
<l>ἣ μὲν ἀποπλαγχθεῖσα χαμαὶ πέσε, καί τις Ἀχαιῶν</l>
<l>μαρναμένων μετὰ ποσσὶ κυλινδομένην ἐκόμισσε·</l>
<l n="580">τὸν δὲ κατʼ ὀφθαλμῶν ἐρεβεννὴ νὺξ ἐκάλυψεν.</l>
<l>
<milestone ed="P" unit="para"/>Ἀτρεΐδην δʼ ἄχος εἷλε βοὴν ἀγαθὸν Μενέλαον·</l>
<l>βῆ δʼ ἐπαπειλήσας Ἑλένῳ ἥρωϊ ἄνακτι</l>
<l>ὀξὺ δόρυ κραδάων· ὃ δὲ τόξου πῆχυν ἄνελκε.</l>
<l>τὼ δʼ ἄρʼ ὁμαρτήδην ὃ μὲν ἔγχεϊ ὀξυόεντι</l>
<l n="585">ἵετʼ ἀκοντίσσαι, ὃ δʼ ἀπὸ νευρῆφιν ὀϊστῷ.</l>
<l>Πριαμίδης μὲν ἔπειτα κατὰ στῆθος βάλεν ἰῷ</l>
<l>θώρηκος γύαλον, ἀπὸ δʼ ἔπτατο πικρὸς ὀϊστός.</l>
<l>ὡς δʼ ὅτʼ ἀπὸ πλατέος πτυόφιν μεγάλην κατʼ ἀλωὴν</l>
<l>θρῴσκωσιν κύαμοι μελανόχροες ἢ ἐρέβινθοι</l>
<l n="590">πνοιῇ ὕπο λιγυρῇ καὶ λικμητῆρος ἐρωῇ,</l>
<l>ὣς ἀπὸ θώρηκος Μενελάου κυδαλίμοιο</l>
<l>πολλὸν ἀποπλαγχθεὶς ἑκὰς ἔπτατο πικρὸς ὀϊστός.</l>
<l>Ἀτρεΐδης δʼ ἄρα χεῖρα βοὴν ἀγαθὸς Μενέλαος</l>
<l>τὴν βάλεν ᾗ ῥʼ ἔχε τόξον ἐΰξοον· ἐν δʼ ἄρα τόξῳ</l>
<l n="595">ἀντικρὺ διὰ χειρὸς ἐλήλατο χάλκεον ἔγχος.</l>
<l>ἂψ δʼ ἑτάρων εἰς ἔθνος ἐχάζετο κῆρʼ ἀλεείνων</l>
<l>χεῖρα παρακρεμάσας· τὸ δʼ ἐφέλκετο μείλινον ἔγχος.</l>
<l>καὶ τὸ μὲν ἐκ χειρὸς ἔρυσεν μεγάθυμος Ἀγήνωρ,</l>
<l>αὐτὴν δὲ ξυνέδησεν ἐϋστρεφεῖ οἰὸς ἀώτῳ</l>
<l n="600">σφενδόνῃ, ἣν ἄρα οἱ θεράπων ἔχε ποιμένι λαῶν.</l>
<milestone ed="p" n="601" unit="card"/>
<l>
<milestone ed="P" unit="para"/>Πείσανδρος δʼ ἰθὺς Μενελάου κυδαλίμοιο</l>
<l>ἤϊε· τὸν δʼ ἄγε μοῖρα κακὴ θανάτοιο τέλος δὲ</l>
<l>σοὶ Μενέλαε δαμῆναι ἐν αἰνῇ δηϊοτῆτι.</l>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες</l>
<l n="605">Ἀτρεΐδης μὲν ἅμαρτε, παραὶ δέ οἱ ἐτράπετʼ ἔγχος,</l>
<l>Πείσανδρος δὲ σάκος Μενελάου κυδαλίμοιο</l>
<l>οὔτασεν, οὐδὲ διὰ πρὸ δυνήσατο χαλκὸν ἐλάσσαι·</l>
<l>ἔσχεθε γὰρ σάκος εὐρύ, κατεκλάσθη δʼ ἐνὶ καυλῷ</l>
<l>ἔγχος· ὃ δὲ φρεσὶν ᾗσι χάρη καὶ ἐέλπετο νίκην.</l>
<l n="610">Ἀτρεΐδης δὲ ἐρυσσάμενος ξίφος ἀργυρόηλον</l>
<l>ἆλτʼ ἐπὶ Πεισάνδρῳ· ὃ δʼ ὑπʼ ἀσπίδος εἵλετο καλὴν</l>
<l>ἀξίνην εὔχαλκον ἐλαΐνῳ ἀμφὶ πελέκκῳ</l>
<l>μακρῷ ἐϋξέστῳ· ἅμα δʼ ἀλλήλων ἐφίκοντο.</l>
<l>ἤτοι ὃ μὲν κόρυθος φάλον ἤλασεν ἱπποδασείης</l>
<l n="615">ἄκρον ὑπὸ λόφον αὐτόν, ὃ δὲ προσιόντα μέτωπον</l>
<l>ῥινὸς ὕπερ πυμάτης· λάκε δʼ ὀστέα, τὼ δέ οἱ ὄσσε</l>
<l>πὰρ ποσὶν αἱματόεντα χαμαὶ πέσον ἐν κονίῃσιν,</l>
<l>ἰδνώθη δὲ πεσών· ὃ δὲ λὰξ ἐν στήθεσι βαίνων</l>
<l>τεύχεά τʼ ἐξενάριξε καὶ εὐχόμενος ἔπος ηὔδα·</l>
<q direct="unspecified">
<l n="620">λείψετέ θην οὕτω γε νέας Δαναῶν ταχυπώλων</l>
<l>Τρῶες ὑπερφίαλοι δεινῆς ἀκόρητοι ἀϋτῆς,</l>
<l>ἄλλης μὲν λώβης τε καὶ αἴσχεος οὐκ ἐπιδευεῖς</l>
<l>ἣν ἐμὲ λωβήσασθε κακαὶ κύνες, οὐδέ τι θυμῷ</l>
<l>Ζηνὸς ἐριβρεμέτεω χαλεπὴν ἐδείσατε μῆνιν</l>
<l n="625">ξεινίου, ὅς τέ ποτʼ ὔμμι διαφθέρσει πόλιν αἰπήν·</l>
<l>οἵ μευ κουριδίην ἄλοχον καὶ κτήματα πολλὰ</l>
<l>μὰψ οἴχεσθʼ ἀνάγοντες, ἐπεὶ φιλέεσθε παρʼ αὐτῇ·</l>
<l>νῦν αὖτʼ ἐν νηυσὶν μενεαίνετε ποντοπόροισι</l>
<l>πῦρ ὀλοὸν βαλέειν, κτεῖναι δʼ ἥρωας Ἀχαιούς.</l>
<l n="630">ἀλλά ποθι σχήσεσθε καὶ ἐσσύμενοί περ Ἄρηος.</l>
<l>Ζεῦ πάτερ ἦ τέ σέ φασι περὶ φρένας ἔμμεναι ἄλλων</l>
<l>ἀνδρῶν ἠδὲ θεῶν· σέο δʼ ἐκ τάδε πάντα πέλονται·</l>
<l>οἷον δὴ ἄνδρεσσι χαρίζεαι ὑβριστῇσι</l>
<l>Τρωσίν, τῶν μένος αἰὲν ἀτάσθαλον, οὐδὲ δύνανται</l>
<l n="635">φυλόπιδος κορέσασθαι ὁμοιΐου πτολέμοιο.</l>
<l>πάντων μὲν κόρος ἐστὶ καὶ ὕπνου καὶ φιλότητος</l>
<l>μολπῆς τε γλυκερῆς καὶ ἀμύμονος ὀρχηθμοῖο,</l>
<l>τῶν πέρ τις καὶ μᾶλλον ἐέλδεται ἐξ ἔρον εἷναι</l>
<l>ἢ πολέμου· Τρῶες δὲ μάχης ἀκόρητοι ἔασιν.</l>
<milestone ed="p" n="640" unit="card"/>
</q>
<l n="640">
<milestone ed="P" unit="para"/>ὣς εἰπὼν τὰ μὲν ἔντεʼ ἀπὸ χροὸς αἱματόεντα</l>
<l>συλήσας ἑτάροισι δίδου Μενέλαος ἀμύμων,</l>
<l>αὐτὸς δʼ αὖτʼ ἐξ αὖτις ἰὼν προμάχοισιν ἐμίχθη.</l>
<l>
<milestone ed="P" unit="para"/>ἔνθά οἱ υἱὸς ἐπᾶλτο Πυλαιμένεος βασιλῆος</l>
<l>Ἁρπαλίων, ὅ ῥα πατρὶ φίλῳ ἕπετο πτολεμίξων</l>
<l n="645">ἐς τροίην, οὐδʼ αὖτις ἀφίκετο πατρίδα γαῖαν·</l>
<l>ὅς ῥα τότʼ Ἀτρεΐδαο μέσον σάκος οὔτασε δουρὶ</l>
<l>ἐγγύθεν, οὐδὲ διὰ πρὸ δυνήσατο χαλκὸν ἐλάσσαι</l>
<l>ἂψ δʼ ἑτάρων εἰς ἔθνος ἐχάζετο κῆρʼ ἀλεείνων</l>
<l>πάντοσε παπταίνων μή τις χρόα χαλκῷ ἐπαύρῃ.</l>
<l n="650">Μηριόνης δʼ ἀπιόντος ἵει χαλκήρεʼ ὀϊστόν,</l>
<l>καί ῥʼ ἔβαλε γλουτὸν κάτα δεξιόν· αὐτὰρ ὀϊστὸς</l>
<l>ἀντικρὺ κατὰ κύστιν ὑπʼ ὀστέον ἐξεπέρησεν.</l>
<l>ἑζόμενος δὲ κατʼ αὖθι φίλων ἐν χερσὶν ἑταίρων</l>
<l>θυμὸν ἀποπνείων, ὥς τε σκώληξ ἐπὶ γαίῃ</l>
<l n="655">κεῖτο ταθείς· ἐκ δʼ αἷμα μέλαν ῥέε, δεῦε δὲ γαῖαν.</l>
<l>τὸν μὲν Παφλαγόνες μεγαλήτορες ἀμφεπένοντο,</l>
<l>ἐς δίφρον δʼ ἀνέσαντες ἄγον προτὶ Ἴλιον ἱρὴν</l>
<l>ἀχνύμενοι· μετὰ δέ σφι πατὴρ κίε δάκρυα λείβων,</l>
<l>ποινὴ δʼ οὔ τις παιδὸς ἐγίγνετο τεθνηῶτος.</l>
<l n="660">
<milestone ed="P" unit="para"/>τοῦ δὲ Πάρις μάλα θυμὸν ἀποκταμένοιο χολώθη·</l>
<l>ξεῖνος γάρ οἱ ἔην πολέσιν μετὰ Παφλαγόνεσσι·</l>
<l>τοῦ ὅ γε χωόμενος προΐει χαλκήρεʼ ὀϊστόν.</l>
<l>ἦν δέ τις Εὐχήνωρ Πολυΐδου μάντιος υἱὸς</l>
<l>ἀφνειός τʼ ἀγαθός τε Κορινθόθι οἰκία ναίων,</l>
<l n="665">ὅς ῥʼ εὖ εἰδὼς κῆρʼ ὀλοὴν ἐπὶ νηὸς ἔβαινε·</l>
<l>πολλάκι γάρ οἱ ἔειπε γέρων ἀγαθὸς Πολύϊδος</l>
<q direct="unspecified">
<l>νούσῳ ὑπʼ ἀργαλέῃ φθίσθαι οἷς ἐν μεγάροισιν,</l>
<l>ἢ μετʼ Ἀχαιῶν νηυσὶν ὑπὸ Τρώεσσι δαμῆναι·</l>
<l>τώ ῥʼ ἅμα τʼ ἀργαλέην θωὴν ἀλέεινεν Ἀχαιῶν</l>
<l n="670">νοῦσόν τε στυγερήν, ἵνα μὴ πάθοι ἄλγεα θυμῷ.</l>
<l>τὸν βάλʼ ὑπὸ γναθμοῖο. καὶ οὔατος· ὦκα δὲ θυμὸς</l>
<l>ᾤχετʼ ἀπὸ μελέων, στυγερὸς δʼ ἄρα μιν σκότος εἷλεν.</l>
<milestone ed="p" n="673" unit="card"/>
</q>
<l>
<milestone ed="P" unit="para"/>ὣς οἳ μὲν μάρναντο δέμας πυρὸς αἰθομένοιο·</l>
<l>Ἕκτωρ δʼ οὐκ ἐπέπυστο Διῒ φίλος, οὐδέ τι ᾔδη</l>
<l n="675">ὅττί ῥά οἱ νηῶν ἐπʼ ἀριστερὰ δηϊόωντο</l>
<l>λαοὶ ὑπʼ Ἀργείων. τάχα δʼ ἂν καὶ κῦδος Ἀχαιῶν</l>
<l>ἔπλετο· τοῖος γὰρ γαιήοχος ἐννοσίγαιος</l>
<l>ὄτρυνʼ Ἀργείους, πρὸς δὲ σθένει αὐτὸς ἄμυνεν·</l>
<l>ἀλλʼ ἔχεν ᾗ τὰ πρῶτα πύλας καὶ τεῖχος ἐσᾶλτο</l>
<l n="680">ῥηξάμενος Δαναῶν πυκινὰς στίχας ἀσπιστάων,</l>
<l>ἔνθʼ ἔσαν Αἴαντός τε νέες καὶ Πρωτεσιλάου</l>
<l>θῖνʼ ἔφʼ ἁλὸς πολιῆς εἰρυμέναι· αὐτὰρ ὕπερθε</l>
<l>τεῖχος ἐδέδμητο χθαμαλώτατον, ἔνθα μάλιστα</l>
<l>ζαχρηεῖς γίγνοντο μάχῃ αὐτοί τε καὶ ἵπποι.</l>
<l n="685">
<milestone ed="P" unit="para"/>ἔνθα δὲ Βοιωτοὶ καὶ Ἰάονες ἑλκεχίτωνες</l>
<l>Λοκροὶ καὶ Φθῖοι καὶ φαιδιμόεντες Ἐπειοὶ</l>
<l>σπουδῇ ἐπαΐσσοντα νεῶν ἔχον, οὐδὲ δύναντο</l>
<l>ὦσαι ἀπὸ σφείων φλογὶ εἴκελον Ἕκτορα δῖον</l>
<l>οἳ μὲν Ἀθηναίων προλελεγμένοι· ἐν δʼ ἄρα τοῖσιν</l>
<l n="690">ἦρχʼ υἱὸς Πετεῶο Μενεσθεύς, οἳ δʼ ἅμʼ ἕποντο</l>
<l>Φείδας τε Στιχίος τε Βίας τʼ ἐΰς· αὐτὰρ Ἐπειῶν</l>
<l>Φυλεΐδης τε Μέγης Ἀμφίων τε Δρακίος τε,</l>
<l>πρὸ Φθίων δὲ Μέδων τε μενεπτόλεμός τε Ποδάρκης.</l>
<l>ἤτοι ὃ μὲν νόθος υἱὸς Ὀϊλῆος θείοιο</l>
<l n="695">ἔσκε Μέδων Αἴαντος ἀδελφεός· αὐτὰρ ἔναιεν</l>
<l>ἐν Φυλάκῃ γαίης ἄπο πατρίδος ἄνδρα κατακτὰς</l>
<l>γνωτὸν μητρυιῆς Ἐριώπιδος, ἣν ἔχʼ Ὀϊλεύς·</l>
<l>αὐτὰρ ὃ Ἰφίκλοιο πάϊς τοῦ Φυλακίδαο.</l>
<l>οἳ μὲν πρὸ Φθίων μεγαθύμων θωρηχθέντες</l>
<l n="700">ναῦφιν ἀμυνόμενοι μετὰ Βοιωτῶν ἐμάχοντο·</l>
<l>Αἴας δʼ οὐκέτι πάμπαν Ὀϊλῆος ταχὺς υἱὸς</l>
<l>ἵστατʼ ἀπʼ Αἴαντος Τελαμωνίου οὐδʼ ἠβαιόν,</l>
<l>ἀλλʼ ὥς τʼ ἐν νειῷ βόε οἴνοπε πηκτὸν ἄροτρον</l>
<l>ἶσον θυμὸν ἔχοντε τιταίνετον· ἀμφὶ δʼ ἄρά σφι</l>
<l n="705">πρυμνοῖσιν κεράεσσι πολὺς ἀνακηκίει ἱδρώς·</l>
<l>τὼ μέν τε ζυγὸν οἶον ἐΰξοον ἀμφὶς ἐέργει</l>
<l>ἱεμένω κατὰ ὦλκα· τέμει δέ τε τέλσον ἀρούρης·</l>
<l>ὣς τὼ παρβεβαῶτε μάλʼ ἕστασαν ἀλλήλοιιν.</l>
<l>ἀλλʼ ἤτοι Τελαμωνιάδῃ πολλοί τε καὶ ἐσθλοὶ</l>
<l n="710">λαοὶ ἕπονθʼ ἕταροι, οἵ οἱ σάκος ἐξεδέχοντο</l>
<l>ὁππότε μιν κάματός τε καὶ ἱδρὼς γούναθʼ ἵκοιτο.</l>
<l>οὐδʼ ἄρʼ Ὀϊλιάδῃ μεγαλήτορι Λοκροὶ ἕποντο·</l>
<l>οὐ γάρ σφι σταδίῃ ὑσμίνῃ μίμνε φίλον κῆρ·</l>
<l>οὐ γὰρ ἔχον κόρυθας χαλκήρεας ἱπποδασείας,</l>
<l n="715">οὐδʼ ἔχον ἀσπίδας εὐκύκλους καὶ μείλινα δοῦρα,</l>
<l>ἀλλʼ ἄρα τόξοισιν καὶ ἐϋστρεφεῖ οἶος ἀώτῳ</l>
<l>Ἴλιον εἰς ἅμʼ ἕποντο πεποιθότες, οἷσιν ἔπειτα</l>
<l>ταρφέα βάλλοντες Τρώων ῥήγνυντο φάλαγγας·</l>
<l>δή ῥα τόθʼ οἳ μὲν πρόσθε σὺν ἔντεσι δαιδαλέοισι</l>
<l n="720">μάρναντο Τρωσίν τε καὶ Ἕκτορι χαλκοκορυστῇ,</l>
<l>οἳ δʼ ὄπιθεν βάλλοντες ἐλάνθανον· οὐδέ τι χάρμης</l>
<l>Τρῶες μιμνήσκοντο· συνεκλόνεον γὰρ ὀϊστοί.</l>
<milestone ed="p" n="723" unit="card"/>
<l>
<milestone ed="P" unit="para"/>ἔνθά κε λευγαλέως νηῶν ἄπο καὶ κλισιάων</l>
<l>Τρῶες ἐχώρησαν προτὶ Ἴλιον ἠνεμόεσσαν,</l>
<l n="725">εἰ μὴ Πουλυδάμας θρασὺν Ἕκτορα εἶπε παραστάς·</l>
<l>Ἕκτορ ἀμήχανός ἐσσι παραρρητοῖσι πιθέσθαι.</l>
<l>οὕνεκά τοι περὶ δῶκε θεὸς πολεμήϊα ἔργα</l>
<l>τοὔνεκα καὶ βουλῇ ἐθέλεις περιίδμεναι ἄλλων·</l>
<l>ἀλλʼ οὔ πως ἅμα πάντα δυνήσεαι αὐτὸς ἑλέσθαι.</l>
<l n="730">ἄλλῳ μὲν γὰρ ἔδωκε θεὸς πολεμήϊα ἔργα,</l>
<l>ἄλλῳ δʼ ὀρχηστύν, ἑτέρῳ κίθαριν καὶ ἀοιδήν,</l>
<l>ἄλλῳ δʼ ἐν στήθεσσι τιθεῖ νόον εὐρύοπα Ζεὺς</l>
<l>ἐσθλόν, τοῦ δέ τε πολλοὶ ἐπαυρίσκοντʼ ἄνθρωποι,</l>
<l>καί τε πολέας ἐσάωσε, μάλιστα δὲ καὐτὸς ἀνέγνω.</l>
<l n="735">αὐτὰρ ἐγὼν ἐρέω ὥς μοι δοκεῖ εἶναι ἄριστα·</l>
<l>πάντῃ γάρ σε περὶ στέφανος πολέμοιο δέδηε·</l>
<l>Τρῶες δὲ μεγάθυμοι ἐπεὶ κατὰ τεῖχος ἔβησαν</l>
<l>οἳ μὲν ἀφεστᾶσιν σὺν τεύχεσιν, οἳ δὲ μάχονται</l>
<l>παυρότεροι πλεόνεσσι κεδασθέντες κατὰ νῆας.</l>
<l n="740">ἀλλʼ ἀναχασσάμενος κάλει ἐνθάδε πάντας ἀρίστους·</l>
<l>ἔνθεν δʼ ἂν μάλα πᾶσαν ἐπιφρασσαίμεθα βουλὴν</l>
<l>ἤ κεν ἐνὶ νήεσσι πολυκλήϊσι πέσωμεν</l>
<l>αἴ κʼ ἐθέλῃσι θεὸς δόμεναι κράτος, ἦ κεν ἔπειτα</l>
<l>πὰρ νηῶν ἔλθωμεν ἀπήμονες. ἦ γὰρ ἔγωγε</l>
<l n="745">δείδω μὴ τὸ χθιζὸν ἀποστήσωνται Ἀχαιοὶ</l>
<l>χρεῖος, ἐπεὶ παρὰ νηυσὶν ἀνὴρ ἆτος πολέμοιο</l>
<l>μίμνει, ὃν οὐκέτι πάγχυ μάχης σχήσεσθαι ὀΐω.</l>
</q>
<l>
<milestone ed="P" unit="para"/>ὣς φάτο Πουλυδάμας, ἅδε δʼ Ἕκτορι μῦθος ἀπήμων,</l>
<l>αὐτίκα δʼ ἐξ ὀχέων σὺν τεύχεσιν ἆλτο χαμᾶζε</l>
<l n="750">καί μιν φωνήσας ἔπεα πτερόεντα προσηύδα·</l>
<q direct="unspecified">
<l>Πουλυδάμα σὺ μὲν αὐτοῦ ἐρύκακε πάντας ἀρίστους,</l>
<l>αὐτὰρ ἐγὼ κεῖσʼ εἶμι καὶ ἀντιόω πολέμοιο·</l>
<l>αἶψα δʼ ἐλεύσομαι αὖτις ἐπὴν εὖ τοῖς ἐπιτείλω.</l>
</q>
<milestone ed="p" n="754" unit="card"/>
<l>
<milestone ed="P" unit="para"/>ἦ ῥα, καὶ ὁρμήθη ὄρεϊ νιφόεντι ἐοικὼς</l>
<l n="755">κεκλήγων, διὰ δὲ Τρώων πέτετʼ ἠδʼ ἐπικούρων.</l>
<l>οἳ δʼ ἐς Πανθοΐδην ἀγαπήνορα Πουλυδάμαντα</l>
<l>πάντες ἐπεσσεύοντʼ, ἐπεὶ Ἕκτορος ἔκλυον αὐδήν.</l>
<l>αὐτὰρ ὃ Δηΐφοβόν τε βίην θʼ Ἑλένοιο ἄνακτος</l>
<l>Ἀσιάδην τʼ Ἀδάμαντα καὶ Ἄσιον Ὑρτάκου υἱὸν</l>
<l n="760">φοίτα ἀνὰ προμάχους διζήμενος, εἴ που ἐφεύροι.</l>
<l>τοὺς δʼ εὗρʼ οὐκέτι πάμπαν ἀπήμονας οὐδʼ ἀνολέθρους·</l>
<l>ἀλλʼ οἳ μὲν δὴ νηυσὶν ἔπι πρυμνῇσιν Ἀχαιῶν</l>
<l>χερσὶν ὑπʼ Ἀργείων κέατο ψυχὰς ὀλέσαντες,</l>
<l>οἳ δʼ ἐν τείχει ἔσαν βεβλημένοι οὐτάμενοί τε.</l>
<l n="765">τὸν δὲ τάχʼ εὗρε μάχης ἐπʼ ἀριστερὰ δακρυοέσσης</l>
<l>δῖον Ἀλέξανδρον Ἑλένης πόσιν ἠϋκόμοιο</l>
<l>θαρσύνονθʼ ἑτάρους καὶ ἐποτρύνοντα μάχεσθαι,</l>
<l>ἀγχοῦ δʼ ἱστάμενος προσέφη αἰσχροῖς ἐπέεσσι·</l>
<q direct="unspecified">
<l>Δύσπαρι εἶδος ἄριστε γυναιμανὲς ἠπεροπευτὰ</l>
<l n="770">ποῦ τοι Δηΐφοβός τε βίη θʼ Ἑλένοιο ἄνακτος</l>
<l>Ἀσιάδης τʼ Ἀδάμας ἠδʼ Ἄσιος Ὑρτάκου υἱός;</l>
<l>ποῦ δέ τοι Ὀθρυονεύς; νῦν ὤλετο πᾶσα κατʼ ἄκρης</l>
<l>Ἴλιος αἰπεινή· νῦν τοι σῶς αἰπὺς ὄλεθρος.</l>
<l>
<milestone ed="P" unit="para"/>τὸν δʼ αὖτε προσέειπεν Ἀλέξανδρος θεοειδής·</l>
<q direct="unspecified">
<l n="775">Ἕκτορ ἐπεί τοι θυμὸς ἀναίτιον αἰτιάασθαι,</l>
<l>ἄλλοτε δή ποτε μᾶλλον ἐρωῆσαι πολέμοιο</l>
<l>μέλλω, ἐπεὶ οὐδʼ ἐμὲ πάμπαν ἀνάλκιδα γείνατο μήτηρ·</l>
<l>ἐξ οὗ γὰρ παρὰ νηυσὶ μάχην ἤγειρας ἑταίρων,</l>
<l>ἐκ τοῦ δʼ ἐνθάδʼ ἐόντες ὁμιλέομεν Δαναοῖσι</l>
<l n="780">νωλεμέως· ἕταροι δὲ κατέκταθεν οὓς σὺ μεταλλᾷς.</l>
<l>οἴω Δηΐφοβός τε βίη θʼ Ἑλένοιο ἄνακτος</l>
<l>οἴχεσθον, μακρῇσι τετυμμένω ἐγχείῃσιν</l>
<l>ἀμφοτέρω κατὰ χεῖρα· φόνον δʼ ἤμυνε Κρονίων.</l>
<l>νῦν δʼ ἄρχʼ ὅππῃ σε κραδίη θυμός τε κελεύει·</l>
<l n="785">ἡμεῖς δʼ ἐμμεμαῶτες ἅμʼ ἑψόμεθʼ, οὐδέ τί φημι</l>
<l>ἀλκῆς δευήσεσθαι, ὅση δύναμίς γε πάρεστι.</l>
<l>πὰρ δύναμιν δʼ οὐκ ἔστι καὶ ἐσσύμενον πολεμίζειν.</l>
<milestone ed="p" n="788" unit="card"/>
</q>
<l>
<milestone ed="P" unit="para"/>ὣς εἰπὼν παρέπεισεν ἀδελφειοῦ φρένας ἥρως·</l>
<l>βὰν δʼ ἴμεν ἔνθα μάλιστα μάχη καὶ φύλοπις ἦεν</l>
<l n="790">ἀμφί τε Κεβριόνην καὶ ἀμύμονα Πουλυδάμαντα</l>
<l>Φάλκην Ὀρθαῖόν τε καὶ ἀντίθεον Πολυφήτην</l>
<l>Πάλμύν τʼ Ἀσκάνιόν τε Μόρυν θʼ υἷʼ Ἱπποτίωνος,</l>
<l>οἵ ῥʼ ἐξ Ἀσκανίης ἐριβώλακος ἦλθον ἀμοιβοὶ</l>
<l>ἠοῖ τῇ προτέρῃ· τότε δὲ Ζεὺς ὦρσε μάχεσθαι.</l>
<l n="795">οἳ δʼ ἴσαν ἀργαλέων ἀνέμων ἀτάλαντοι ἀέλλῃ,</l>
<l>ἥ ῥά θʼ ὑπὸ βροντῆς πατρὸς Διὸς εἶσι πέδον δέ,</l>
<l>θεσπεσίῳ δʼ ὁμάδῳ ἁλὶ μίσγεται, ἐν δέ τε πολλὰ</l>
<l>κύματα παφλάζοντα πολυφλοίσβοιο θαλάσσης</l>
<l>κυρτὰ φαληριόωντα, πρὸ μέν τʼ ἄλλʼ, αὐτὰρ ἐπʼ ἄλλα·</l>
<l n="800">ὣς Τρῶες πρὸ μὲν ἄλλοι ἀρηρότες, αὐτὰρ ἐπʼ ἄλλοι,</l>
<l>χαλκῷ μαρμαίροντες ἅμʼ ἡγεμόνεσσιν ἕποντο.</l>
<l>Ἕκτωρ δʼ ἡγεῖτο βροτολοιγῷ ἶσος Ἄρηϊ</l>
<l>Πριαμίδης· πρόσθεν δʼ ἔχεν ἀσπίδα πάντοσʼ ἐΐσην</l>
<l>ῥινοῖσιν πυκινήν, πολλὸς δʼ ἐπελήλατο χαλκός·</l>
<l n="805">ἀμφὶ δέ οἱ κροτάφοισι φαεινὴ σείετο πήληξ.</l>
<l>πάντῃ δʼ ἀμφὶ φάλαγγας ἐπειρᾶτο προποδίζων,</l>
<l>εἴ πώς οἱ εἴξειαν ὑπασπίδια προβιβῶντι·</l>
<l>ἀλλʼ οὐ σύγχει θυμὸν ἐνὶ στήθεσσιν Ἀχαιῶν.</l>
<l>Αἴας δὲ πρῶτος προκαλέσσατο μακρὰ βιβάσθων·</l>
<l n="810">δαιμόνιε σχεδὸν ἐλθέ· τί ἢ δειδίσσεαι αὔτως</l>
<l>Ἀργείους; οὔ τοί τι μάχης ἀδαήμονές εἰμεν,</l>
<l>ἀλλὰ Διὸς μάστιγι κακῇ ἐδάμημεν Ἀχαιοί.</l>
<l>ἦ θήν πού τοι θυμὸς ἐέλπεται ἐξαλαπάξειν</l>
<l>νῆας· ἄφαρ δέ τε χεῖρες ἀμύνειν εἰσὶ καὶ ἡμῖν.</l>
<l n="815">ἦ κε πολὺ φθαίη εὖ ναιομένη πόλις ὑμὴ</l>
<l>χερσὶν ὑφʼ ἡμετέρῃσιν ἁλοῦσά τε περθομένη τε.</l>
<l>σοὶ δʼ αὐτῷ φημὶ σχεδὸν ἔμμεναι ὁππότε φεύγων</l>
<l>ἀρήσῃ Διὶ πατρὶ καὶ ἄλλοις ἀθανάτοισι</l>
<l>θάσσονας ἰρήκων ἔμεναι καλλίτριχας ἵππους,</l>
<l n="820">οἵ σε πόλιν δʼ οἴσουσι κονίοντες πεδίοιο.</l>
<milestone ed="p" n="821" unit="card"/>
</q>
<l>
<milestone ed="P" unit="para"/>ὣς ἄρα οἱ εἰπόντι ἐπέπτατο δεξιὸς ὄρνις</l>
<l>αἰετὸς ὑψιπέτης· ἐπὶ δʼ ἴαχε λαὸς Ἀχαιῶν</l>
<l>θάρσυνος οἰωνῷ· ὃ δʼ ἀμείβετο φαίδιμος Ἕκτωρ·</l>
<q direct="unspecified">
<l>Αἶαν ἁμαρτοεπὲς βουγάϊε ποῖον ἔειπες·</l>
<l n="825">εἰ γὰρ ἐγὼν οὕτω γε Διὸς πάϊς αἰγιόχοιο</l>
<l>εἴην ἤματα πάντα, τέκοι δέ με πότνια Ἥρη,</l>
<l>τιοίμην δʼ ὡς τίετʼ Ἀθηναίη καὶ Ἀπόλλων,</l>
<l>ὡς νῦν ἡμέρη ἥδε κακὸν φέρει Ἀργείοισι</l>
<l>πᾶσι μάλʼ, ἐν δὲ σὺ τοῖσι πεφήσεαι, αἴ κε ταλάσσῃς</l>
<l n="830">μεῖναι ἐμὸν δόρυ μακρόν, ὅ τοι χρόα λειριόεντα</l>
<l>δάψει· ἀτὰρ Τρώων κορέεις κύνας ἠδʼ οἰωνοὺς</l>
<l>δημῷ καὶ σάρκεσσι πεσὼν ἐπὶ νηυσὶν Ἀχαιῶν.</l>
</q>
<l>
<milestone ed="P" unit="para"/>ὣς ἄρα φωνήσας ἡγήσατο· τοὶ δʼ ἅμʼ ἕποντο</l>
<l>ἠχῇ θεσπεσίῃ, ἐπὶ δʼ ἴαχε λαὸς ὄπισθεν.</l>
<l n="835">Ἀργεῖοι δʼ ἑτέρωθεν ἐπίαχον, οὐδὲ λάθοντο</l>
<l>ἀλκῆς, ἀλλʼ ἔμενον Τρώων ἐπιόντας ἀρίστους.</l>
<l>ἠχὴ δʼ ἀμφοτέρων ἵκετʼ αἰθέρα καὶ Διὸς αὐγάς.</l>
</div1>
<div1 type="Book" n="14">
<milestone ed="p" n="1" unit="card"/>
<l>
<milestone ed="P" unit="para"/>Νέστορα δʼ οὐκ ἔλαθεν ἰαχὴ πίνοντά περ ἔμπης,</l>
<l>ἀλλʼ Ἀσκληπιάδην ἔπεα πτερόεντα προσηύδα·</l>
<q direct="unspecified">
<l>φράζεο δῖε Μαχᾶον ὅπως ἔσται τάδε ἔργα·</l>
<l>μείζων δὴ παρὰ νηυσὶ βοὴ θαλερῶν αἰζηῶν.</l>
<l n="5">ἀλλὰ σὺ μὲν νῦν πῖνε καθήμενος αἴθοπα οἶνον</l>
<l>εἰς ὅ κε θερμὰ λοετρὰ ἐϋπλόκαμος Ἑκαμήδη</l>
<l>θερμήνῃ καὶ λούσῃ ἄπο βρότον αἱματόεντα·</l>
<l>αὐτὰρ ἐγὼν ἐλθὼν τάχα εἴσομαι ἐς περιωπήν.</l>
</q>
<l>
<milestone ed="P" unit="para"/>ὣς εἰπὼν σάκος εἷλε τετυγμένον υἷος ἑοῖο</l>
<l n="10">κείμενον ἐν κλισίῃ Θρασυμήδεος ἱπποδάμοιο</l>
<l>χαλκῷ παμφαῖνον· ὃ δʼ ἔχʼ ἀσπίδα πατρὸς ἑοῖο.</l>
<l>εἵλετο δʼ ἄλκιμον ἔγχος ἀκαχμένον ὀξέϊ χαλκῷ,</l>
<l>στῆ δʼ ἐκτὸς κλισίης, τάχα δʼ εἴσιδεν ἔργον ἀεικὲς</l>
<l>τοὺς μὲν ὀρινομένους, τοὺς δὲ κλονέοντας ὄπισθε</l>
<l n="15">Τρῶας ὑπερθύμους· ἐρέριπτο δὲ τεῖχος Ἀχαιῶν.</l>
<l>ὡς δʼ ὅτε πορφύρῃ πέλαγος μέγα κύματι κωφῷ</l>
<l>ὀσσόμενον λιγέων ἀνέμων λαιψηρὰ κέλευθα</l>
<l>αὔτως, οὐδʼ ἄρα τε προκυλίνδεται οὐδετέρωσε,</l>
<l>πρίν τινα κεκριμένον καταβήμεναι ἐκ Διὸς οὖρον,</l>
<l n="20">ὣς ὃ γέρων ὅρμαινε δαϊζόμενος κατὰ θυμὸν</l>
<l>διχθάδιʼ, ἢ μεθʼ ὅμιλον ἴοι Δαναῶν ταχυπώλων,</l>
<l>ἦε μετʼ Ἀτρεΐδην Ἀγαμέμνονα ποιμένα λαῶν.</l>
<l>ὧδε δέ οἱ φρονέοντι δοάσσατο κέρδιον εἶναι</l>
<l>βῆναι ἐπʼ Ἀτρεΐδην. οἳ δʼ ἀλλήλους ἐνάριζον</l>
<l n="25">μαρνάμενοι· λάκε δέ σφι περὶ χροῒ χαλκὸς ἀτειρὴς</l>
<l>νυσσομένων ξίφεσίν τε καὶ ἔγχεσιν ἀμφιγύοισι.</l>
<milestone ed="p" n="27" unit="card"/>
<l>
<milestone ed="P" unit="para"/>Νέστορι δὲ ξύμβληντο διοτρεφέες βασιλῆες</l>
<l>πὰρ νηῶν ἀνιόντες ὅσοι βεβλήατο χαλκῷ</l>
<l>Τυδεΐδης Ὀδυσεύς τε καὶ Ἀτρεΐδης Ἀγαμέμνων.</l>
<l n="30">πολλὸν γάρ ῥʼ ἀπάνευθε μάχης εἰρύατο νῆες</l>
<l>θῖνʼ ἔφʼ ἁλὸς πολιῆς· τὰς γὰρ πρώτας πεδίον δὲ</l>
<l>εἴρυσαν, αὐτὰρ τεῖχος ἐπὶ πρύμνῃσιν ἔδειμαν.</l>
<l>οὐδὲ γὰρ οὐδʼ εὐρύς περ ἐὼν ἐδυνήσατο πάσας</l>
<l>αἰγιαλὸς νῆας χαδέειν, στείνοντο δὲ λαοί·</l>
<l n="35">τώ ῥα προκρόσσας ἔρυσαν, καὶ πλῆσαν ἁπάσης</l>
<l>ἠϊόνος στόμα μακρόν, ὅσον συνεέργαθον ἄκραι.</l>
<l>τώ ῥʼ οἵ γʼ ὀψείοντες ἀϋτῆς καὶ πολέμοιο</l>
<l>ἔγχει ἐρειδόμενοι κίον ἀθρόοι· ἄχνυτο δέ σφι</l>
<l>θυμὸς ἐνὶ στήθεσσιν. ὃ δὲ ξύμβλητο γεραιὸς</l>
<l n="40">Νέστωρ, πτῆξε δὲ θυμὸν ἐνὶ στήθεσσιν Ἀχαιῶν.</l>
<l>τὸν καὶ φωνήσας προσέφη κρείων Ἀγαμέμνων·</l>
<q direct="unspecified">
<l>ὦ Νέστορ Νηληϊάδη μέγα κῦδος Ἀχαιῶν</l>
<l>τίπτε λιπὼν πόλεμον φθισήνορα δεῦρʼ ἀφικάνεις;</l>
<l>δείδω μὴ δή μοι τελέσῃ ἔπος ὄβριμος Ἕκτωρ,</l>
<l n="45">ὥς ποτʼ ἐπηπείλησεν ἐνὶ Τρώεσσʼ ἀγορεύων</l>
<l>μὴ πρὶν πὰρ νηῶν προτὶ Ἴλιον ἀπονέεσθαι</l>
<l>πρὶν πυρὶ νῆας ἐνιπρῆσαι, κτεῖναι δὲ καὶ αὐτούς.</l>
<l>κεῖνος τὼς ἀγόρευε· τὰ δὴ νῦν πάντα τελεῖται.</l>
<l>ὢ πόποι ἦ ῥα καὶ ἄλλοι ἐϋκνήμιδες Ἀχαιοὶ</l>
<l n="50">ἐν θυμῷ βάλλονται ἐμοὶ χόλον ὥς περ Ἀχιλλεὺς</l>
<l>οὐδʼ ἐθέλουσι μάχεσθαι ἐπὶ πρυμνῇσι νέεσσι.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
<q direct="unspecified">
<l>ἦ δὴ ταῦτά γʼ ἑτοῖμα τετεύχαται, οὐδέ κεν ἄλλως</l>
<l>Ζεὺς ὑψιβρεμέτης αὐτὸς παρατεκτήναιτο.</l>
<l n="55">τεῖχος μὲν γὰρ δὴ κατερήριπεν, ᾧ ἐπέπιθμεν</l>
<l>ἄρρηκτον νηῶν τε καὶ αὐτῶν εἶλαρ ἔσεσθαι·</l>
<l>οἳ δʼ ἐπὶ νηυσὶ θοῇσι μάχην ἀλίαστον ἔχουσι</l>
<l>νωλεμές· οὐδʼ ἂν ἔτι γνοίης μάλα περ σκοπιάζων</l>
<l>ὁπποτέρωθεν Ἀχαιοὶ ὀρινόμενοι κλονέονται,</l>
<l n="60">ὡς ἐπιμὶξ κτείνονται, ἀϋτὴ δʼ οὐρανὸν ἵκει.</l>
<l>ἡμεῖς δὲ φραζώμεθʼ ὅπως ἔσται τάδε ἔργα</l>
<l>εἴ τι νόος ῥέξει· πόλεμον δʼ οὐκ ἄμμε κελεύω</l>
<l>δύμεναι· οὐ γάρ πως βεβλημένον ἐστὶ μάχεσθαι.</l>
</q>
<milestone ed="p" n="64" unit="card"/>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἀνδρῶν Ἀγαμέμνων·</l>
<q direct="unspecified">
<l n="65">Νέστορ ἐπεὶ δὴ νηυσὶν ἔπι πρυμνῇσι μάχονται,</l>
<l>τεῖχος δʼ οὐκ ἔχραισμε τετυγμένον, οὐδέ τι τάφρος,</l>
<l>ᾗ ἔπι πολλὰ πάθον Δαναοί, ἔλποντο δὲ θυμῷ</l>
<l>ἄρρηκτον νηῶν τε καὶ αὐτῶν εἶλαρ ἔσεσθαι·</l>
<l>οὕτω που Διὶ μέλλει ὑπερμενέϊ φίλον εἶναι</l>
<l n="70">νωνύμνους ἀπολέσθαι ἀπʼ Ἄργεος ἐνθάδʼ Ἀχαιούς.</l>
<l>ᾔδεα μὲν γὰρ ὅτε πρόφρων Δαναοῖσιν ἄμυνεν,</l>
<l>οἶδα δὲ νῦν ὅτε τοὺς μὲν ὁμῶς μακάρεσσι θεοῖσι</l>
<l>κυδάνει, ἡμέτερον δὲ μένος καὶ χεῖρας ἔδησεν.</l>
<l>ἀλλʼ ἄγεθʼ ὡς ἂν ἐγὼν εἴπω πειθώμεθα πάντες.</l>
<l n="75">νῆες ὅσαι πρῶται εἰρύαται ἄγχι θαλάσσης</l>
<l>ἕλκωμεν, πάσας δὲ ἐρύσσομεν εἰς ἅλα δῖαν,</l>
<l>ὕψι δʼ ἐπʼ εὐνάων ὁρμίσσομεν, εἰς ὅ κεν ἔλθῃ</l>
<l>νὺξ ἀβρότη, ἢν καὶ τῇ ἀπόσχωνται πολέμοιο</l>
<l>Τρῶες· ἔπειτα δέ κεν ἐρυσαίμεθα νῆας ἁπάσας.</l>
<l n="80">οὐ γάρ τις νέμεσις φυγέειν κακόν, οὐδʼ ἀνὰ νύκτα.</l>
<l>βέλτερον ὃς φεύγων προφύγῃ κακὸν ἠὲ ἁλώῃ.</l>
</q>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
<q direct="unspecified">
<l>Ἀτρεΐδη ποῖόν σε ἔπος φύγεν ἕρκος ὀδόντων·</l>
<l>οὐλόμενʼ αἴθʼ ὤφελλες ἀεικελίου στρατοῦ ἄλλου</l>
<l n="85">σημαίνειν, μὴ δʼ ἄμμιν ἀνασσέμεν, οἷσιν ἄρα Ζεὺς</l>
<l>ἐκ νεότητος ἔδωκε καὶ ἐς γῆρας τολυπεύειν</l>
<l>ἀργαλέους πολέμους, ὄφρα φθιόμεσθα ἕκαστος.</l>
<l>οὕτω δὴ μέμονας Τρώων πόλιν εὐρυάγυιαν</l>
<l>καλλείψειν, ἧς εἵνεκʼ ὀϊζύομεν κακὰ πολλά;</l>
<l n="90">σίγα, μή τίς τʼ ἄλλος Ἀχαιῶν τοῦτον ἀκούσῃ</l>
<l>μῦθον, ὃν οὔ κεν ἀνήρ γε διὰ στόμα πάμπαν ἄγοιτο</l>
<l>ὅς τις ἐπίσταιτο ᾗσι φρεσὶν ἄρτια βάζειν</l>
<l>σκηπτοῦχός τʼ εἴη, καί οἱ πειθοίατο λαοὶ</l>
<l>τοσσοίδʼ ὅσσοισιν σὺ μετʼ Ἀργείοισιν ἀνάσσεις·</l>
<l n="95">νῦν δέ σευ ὠνοσάμην πάγχυ φρένας, οἷον ἔειπες·</l>
<l>ὃς κέλεαι πολέμοιο συνεσταότος καὶ ἀϋτῆς</l>
<l>νῆας ἐϋσσέλμους ἅλαδʼ ἑλκέμεν, ὄφρʼ ἔτι μᾶλλον</l>
<l>Τρωσὶ μὲν εὐκτὰ γένηται ἐπικρατέουσί περ ἔμπης,</l>
<l>ἡμῖν δʼ αἰπὺς ὄλεθρος ἐπιρρέπῃ. οὐ γὰρ Ἀχαιοὶ</l>
<l n="100">σχήσουσιν πόλεμον νηῶν ἅλα δʼ ἑλκομενάων,</l>
<l>ἀλλʼ ἀποπαπτανέουσιν, ἐρωήσουσι δὲ χάρμης.</l>
<l>ἔνθά κε σὴ βουλὴ δηλήσεται ὄρχαμε λαῶν.</l>
<milestone ed="p" n="103" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα ἄναξ ἀνδρῶν Ἀγαμέμνων·</l>
<q direct="unspecified">
<l>ὦ Ὀδυσεῦ μάλα πώς με καθίκεο θυμὸν ἐνιπῇ</l>
<l n="105">ἀργαλέῃ· ἀτὰρ οὐ μὲν ἐγὼν ἀέκοντας ἄνωγα</l>
<l>νῆας ἐϋσσέλμους ἅλα δʼ ἑλκέμεν υἷας Ἀχαιῶν.</l>
<l>νῦν δʼ εἴη ὃς τῆσδέ γʼ ἀμείνονα μῆτιν ἐνίσποι</l>
<l>ἢ νέος ἠὲ παλαιός· ἐμοὶ δέ κεν ἀσμένῳ εἴη.</l>
</q>
<l>
<milestone ed="P" unit="para"/>τοῖσι δὲ καὶ μετέειπε βοὴν ἀγαθὸς Διομήδης·</l>
<q direct="unspecified">
<l n="110">ἐγγὺς ἀνήρ· οὐ δηθὰ ματεύσομεν· αἴ κʼ ἐθέλητε</l>
<l>πείθεσθαι, καὶ μή τι κότῳ ἀγάσησθε ἕκαστος</l>
<l>οὕνεκα δὴ γενεῆφι νεώτατός εἰμι μεθʼ ὑμῖν·</l>
<l>πατρὸς δʼ ἐξ ἀγαθοῦ καὶ ἐγὼ γένος εὔχομαι εἶναι</l>
<l>Τυδέος, ὃν Θήβῃσι χυτὴ κατὰ γαῖα καλύπτει.</l>
<l n="115">πορθεῖ γὰρ τρεῖς παῖδες ἀμύμονες ἐξεγένοντο,</l>
<l>οἴκεον δʼ ἐν Πλευρῶνι καὶ αἰπεινῇ Καλυδῶνι</l>
<l>Ἄγριος ἠδὲ Μέλας, τρίτατος δʼ ἦν ἱππότα Οἰνεὺς</l>
<l>πατρὸς ἐμοῖο πατήρ· ἀρετῇ δʼ ἦν ἔξοχος αὐτῶν.</l>
<l>ἀλλʼ ὃ μὲν αὐτόθι μεῖνε, πατὴρ δʼ ἐμὸς Ἄργεϊ νάσθη</l>
<l n="120">πλαγχθείς· ὡς γάρ που Ζεὺς ἤθελε καὶ θεοὶ ἄλλοι.</l>
<l>Ἀδρήστοιο δʼ ἔγημε θυγατρῶν, ναῖε δὲ δῶμα</l>
<l>ἀφνειὸν βιότοιο, ἅλις δέ οἱ ἦσαν ἄρουραι</l>
<l>πυροφόροι, πολλοὶ δὲ φυτῶν ἔσαν ὄρχατοι ἀμφίς,</l>
<l>πολλὰ δέ οἱ πρόβατʼ ἔσκε· κέκαστο δὲ πάντας Ἀχαιοὺς</l>
<l n="125">ἐγχείῃ· τὰ δὲ μέλλετʼ ἀκουέμεν, εἰ ἐτεόν περ.</l>
<l>τὼ οὐκ ἄν με γένος γε κακὸν καὶ ἀνάλκιδα φάντες</l>
<l>μῦθον ἀτιμήσαιτε πεφασμένον ὅν κʼ ἐῢ εἴπω.</l>
<l>δεῦτʼ ἴομεν πόλεμον δὲ καὶ οὐτάμενοί περ ἀνάγκῃ.</l>
<l>ἔνθα δʼ ἔπειτʼ αὐτοὶ μὲν ἐχώμεθα δηϊοτῆτος</l>
<l n="130">ἐκ βελέων, μή πού τις ἐφʼ ἕλκεϊ ἕλκος ἄρηται·</l>
<l>ἄλλους δʼ ὀτρύνοντες ἐνήσομεν, οἳ τὸ πάρος περ</l>
<l>θυμῷ ἦρα φέροντες ἀφεστᾶσʼ οὐδὲ μάχονται.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδὲ πίθοντο·</l>
<l>βὰν δʼ ἴμεν, ἦρχε δʼ ἄρά σφιν ἄναξ ἀνδρῶν Ἀγαμέμνων.</l>
<l n="135">
<milestone ed="P" unit="para"/>οὐδʼ ἀλαοσκοπιὴν εἶχε κλυτὸς ἐννοσίγαιος,</l>
<l>ἀλλὰ μετʼ αὐτοὺς ἦλθε παλαιῷ φωτὶ ἐοικώς,</l>
<l>δεξιτερὴν δʼ ἕλε χεῖρʼ Ἀγαμέμνονος Ἀτρεΐδαο,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>Ἀτρεΐδη νῦν δή που Ἀχιλλῆος ὀλοὸν κῆρ</l>
<l n="140">γηθεῖ ἐνὶ στήθεσσι φόνον καὶ φύζαν Ἀχαιῶν</l>
<l>δερκομένῳ, ἐπεὶ οὔ οἱ ἔνι φρένες οὐδʼ ἠβαιαί.</l>
<l>ἀλλʼ ὃ μὲν ὣς ἀπόλοιτο, θεὸς δέ ἑ σιφλώσειε·</l>
<l>σοὶ δʼ οὔ πω μάλα πάγχυ θεοὶ μάκαρες κοτέουσιν,</l>
<l>ἀλλʼ ἔτι που Τρώων ἡγήτορες ἠδὲ μέδοντες</l>
<l n="145">εὐρὺ κονίσουσιν πεδίον, σὺ δʼ ἐπόψεαι αὐτὸς</l>
<l>φεύγοντας προτὶ ἄστυ νεῶν ἄπο καὶ κλισιάων.</l>
</q>
<l>
<milestone ed="P" unit="para"/>ὣς εἰπὼν μέγʼ ἄϋσεν ἐπεσσύμενος πεδίοιο.</l>
<l>ὅσσόν τʼ ἐννεάχιλοι ἐπίαχον ἢ δεκάχιλοι</l>
<l>ἀνέρες ἐν πολέμῳ ἔριδα ξυνάγοντες Ἄρηος,</l>
<l n="150">τόσσην ἐκ στήθεσφιν ὄπα κρείων ἐνοσίχθων</l>
<l>ἧκεν· Ἀχαιοῖσιν δὲ μέγα σθένος ἔμβαλʼ ἑκάστῳ</l>
<l>καρδίῃ, ἄληκτον πολεμίζειν ἠδὲ μάχεσθαι.</l>
<milestone ed="p" n="154" unit="card"/>
<l>
<milestone ed="P" unit="para"/>Ἥρη δʼ εἰσεῖδε χρυσόθρονος ὀφθαλμοῖσι</l>
<l>στᾶσʼ ἐξ Οὐλύμποιο ἀπὸ ῥίου· αὐτίκα δʼ ἔγνω</l>
<l n="155">τὸν μὲν ποιπνύοντα μάχην ἀνὰ κυδιάνειραν</l>
<l>αὐτοκασίγνητον καὶ δαέρα, χαῖρε δὲ θυμῷ·</l>
<l>Ζῆνα δʼ ἐπʼ ἀκροτάτης κορυφῆς πολυπίδακος Ἴδης</l>
<l>ἥμενον εἰσεῖδε, στυγερὸς δέ οἱ ἔπλετο θυμῷ.</l>
<l>μερμήριξε δʼ ἔπειτα βοῶπις πότνια Ἥρη</l>
<l n="160">ὅππως ἐξαπάφοιτο Διὸς νόον αἰγιόχοιο·</l>
<l>ἥδε δέ οἱ κατὰ θυμὸν ἀρίστη φαίνετο βουλὴ</l>
<l>ἐλθεῖν εἰς Ἴδην εὖ ἐντύνασαν ἓ αὐτήν,</l>
<l>εἴ πως ἱμείραιτο παραδραθέειν φιλότητι</l>
<l>ᾗ χροιῇ, τῷ δʼ ὕπνον ἀπήμονά τε λιαρόν τε</l>
<l n="165">χεύῃ ἐπὶ βλεφάροισιν ἰδὲ φρεσὶ πευκαλίμῃσι.</l>
<l>βῆ δʼ ἴμεν ἐς θάλαμον, τόν οἱ φίλος υἱὸς ἔτευξεν</l>
<l>Ἥφαιστος, πυκινὰς δὲ θύρας σταθμοῖσιν ἐπῆρσε</l>
<l>κληῗδι κρυπτῇ, τὴν δʼ οὐ θεὸς ἄλλος ἀνῷγεν·</l>
<l>ἔνθʼ ἥ γʼ εἰσελθοῦσα θύρας ἐπέθηκε φαεινάς.</l>
<l n="170">ἀμβροσίῃ μὲν πρῶτον ἀπὸ χροὸς ἱμερόεντος</l>
<l>λύματα πάντα κάθηρεν, ἀλείψατο δὲ λίπʼ ἐλαίῳ</l>
<l>ἀμβροσίῳ ἑδανῷ, τό ῥά οἱ τεθυωμένον ἦεν·</l>
<l>τοῦ καὶ κινυμένοιο Διὸς κατὰ χαλκοβατὲς δῶ</l>
<l>ἔμπης ἐς γαῖάν τε καὶ οὐρανὸν ἵκετʼ ἀϋτμή.</l>
<l n="175">τῷ ῥʼ ἥ γε χρόα καλὸν ἀλειψαμένη ἰδὲ χαίτας</l>
<l>πεξαμένη χερσὶ πλοκάμους ἔπλεξε φαεινοὺς</l>
<l>καλοὺς ἀμβροσίους ἐκ κράατος ἀθανάτοιο.</l>
<l>ἀμφὶ δʼ ἄρʼ ἀμβρόσιον ἑανὸν ἕσαθʼ, ὅν οἱ Ἀθήνη</l>
<l>ἔξυσʼ ἀσκήσασα, τίθει δʼ ἐνὶ δαίδαλα πολλά·</l>
<l n="180">χρυσείῃς δʼ ἐνετῇσι κατὰ στῆθος περονᾶτο.</l>
<l>ζώσατο δὲ ζώνῃ ἑκατὸν θυσάνοις ἀραρυίῃ,</l>
<l>ἐν δʼ ἄρα ἕρματα ἧκεν ἐϋτρήτοισι λοβοῖσι</l>
<l>τρίγληνα μορόεντα· χάρις δʼ ἀπελάμπετο πολλή.</l>
<l>κρηδέμνῳ δʼ ἐφύπερθε καλύψατο δῖα θεάων</l>
<l n="185">καλῷ νηγατέῳ· λευκὸν δʼ ἦν ἠέλιος ὥς·</l>
<l>ποσσὶ δʼ ὑπὸ λιπαροῖσιν ἐδήσατο καλὰ πέδιλα.</l>
<l>αὐτὰρ ἐπεὶ δὴ πάντα περὶ χροῒ θήκατο κόσμον</l>
<l>βῆ ῥʼ ἴμεν ἐκ θαλάμοιο, καλεσσαμένη δʼ Ἀφροδίτην</l>
<l>τῶν ἄλλων ἀπάνευθε θεῶν πρὸς μῦθον ἔειπε·</l>
<q direct="unspecified">
<l n="190">ἦ ῥά νύ μοί τι πίθοιο φίλον τέκος ὅττί κεν εἴπω,</l>
<l>ἦέ κεν ἀρνήσαιο κοτεσσαμένη τό γε θυμῷ,</l>
<l>οὕνεκʼ ἐγὼ Δαναοῖσι, σὺ δὲ Τρώεσσιν ἀρήγεις;</l>
<milestone ed="p" n="193" unit="card"/>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα Διὸς θυγάτηρ Ἀφροδίτη·</l>
<q direct="unspecified">
<l>Ἥρη πρέσβα θεὰ θύγατερ μεγάλοιο Κρόνοιο</l>
<l n="195">αὔδα ὅ τι φρονέεις· τελέσαι δέ με θυμὸς ἄνωγεν,</l>
<l>εἰ δύναμαι τελέσαι γε καὶ εἰ τετελεσμένον ἐστίν.</l>
<l>
<milestone ed="P" unit="para"/>τὴν δὲ δολοφρονέουσα προσηύδα πότνια Ἥρη·</l>
<q direct="unspecified">
<l>δὸς νῦν μοι φιλότητα καὶ ἵμερον, ᾧ τε σὺ πάντας</l>
<l>δαμνᾷ ἀθανάτους ἠδὲ θνητοὺς ἀνθρώπους.</l>
<l n="200">εἶμι γὰρ ὀψομένη πολυφόρβου πείρατα γαίης,</l>
<l>Ὠκεανόν τε θεῶν γένεσιν καὶ μητέρα Τηθύν,</l>
<l>οἵ μʼ ἐν σφοῖσι δόμοισιν ἐῢ τρέφον ἠδʼ ἀτίταλλον</l>
<l>δεξάμενοι Ῥείας, ὅτε τε Κρόνον εὐρύοπα Ζεὺς</l>
<l>γαίης νέρθε καθεῖσε καὶ ἀτρυγέτοιο θαλάσσης·</l>
<l n="205">τοὺς εἶμʼ ὀψομένη, καί σφʼ ἄκριτα νείκεα λύσω·</l>
<l>ἤδη γὰρ δηρὸν χρόνον ἀλλήλων ἀπέχονται</l>
<l>εὐνῆς καὶ φιλότητος, ἐπεὶ χόλος ἔμπεσε θυμῷ.</l>
<l>εἰ κείνω ἐπέεσσι παραιπεπιθοῦσα φίλον κῆρ</l>
<l>εἰς εὐνὴν ἀνέσαιμι ὁμωθῆναι φιλότητι,</l>
<l n="210">αἰεί κέ σφι φίλη τε καὶ αἰδοίη καλεοίμην.</l>
</q>
<l>
<milestone ed="P" unit="para"/>τὴν δʼ αὖτε προσέειπε φιλομειδὴς Ἀφροδίτη·</l>
<q direct="unspecified">
<l>οὐκ ἔστʼ οὐδὲ ἔοικε τεὸν ἔπος ἀρνήσασθαι·</l>
<l>Ζηνὸς γὰρ τοῦ ἀρίστου ἐν ἀγκοίνῃσιν ἰαύεις.</l>
</q>
<l>
<milestone ed="P" unit="para"/>ἦ, καὶ ἀπὸ στήθεσφιν ἐλύσατο κεστὸν ἱμάντα</l>
<l n="215">ποικίλον, ἔνθα δέ οἱ θελκτήρια πάντα τέτυκτο·</l>
<l>ἔνθʼ ἔνι μὲν φιλότης, ἐν δʼ ἵμερος, ἐν δʼ ὀαριστὺς</l>
<l>πάρφασις, ἥ τʼ ἔκλεψε νόον πύκα περ φρονεόντων.</l>
<l>τόν ῥά οἱ ἔμβαλε χερσὶν ἔπος τʼ ἔφατʼ ἔκ τʼ ὀνόμαζε·</l>
<l>τῆ νῦν τοῦτον ἱμάντα τεῷ ἐγκάτθεο κόλπῳ</l>
<l n="220">ποικίλον, ᾧ ἔνι πάντα τετεύχαται· οὐδέ σέ φημι</l>
<l>ἄπρηκτόν γε νέεσθαι, ὅ τι φρεσὶ σῇσι μενοινᾷς.</l>
</q>
<l>
<milestone ed="P" unit="para"/>ὣς φάτο, μείδησεν δὲ βοῶπις πότνια Ἥρη,</l>
<l>μειδήσασα δʼ ἔπειτα ἑῷ ἐγκάτθετο κόλπῳ.</l>
<l>
<milestone ed="P" unit="para"/>ἣ μὲν ἔβη πρὸς δῶμα Διὸς θυγάτηρ Ἀφροδίτη,</l>
<l n="225">Ἥρη δʼ ἀΐξασα λίπεν ῥίον Οὐλύμποιο,</l>
<l>Πιερίην δʼ ἐπιβᾶσα καὶ Ἠμαθίην ἐρατεινὴν</l>
<l>σεύατʼ ἐφʼ ἱπποπόλων Θρῃκῶν ὄρεα νιφόεντα</l>
<l>ἀκροτάτας κορυφάς· οὐδὲ χθόνα μάρπτε ποδοῖιν·</l>
<l>ἐξ Ἀθόω δʼ ἐπὶ πόντον ἐβήσετο κυμαίνοντα,</l>
<l n="230">Λῆμνον δʼ εἰσαφίκανε πόλιν θείοιο Θόαντος.</l>
<l>ἔνθʼ Ὕπνῳ ξύμβλητο κασιγνήτῳ Θανάτοιο,</l>
<l>ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζεν·</l>
<l>Ὕπνε ἄναξ πάντων τε θεῶν πάντων τʼ ἀνθρώπων,</l>
<l>ἠμὲν δή ποτʼ ἐμὸν ἔπος ἔκλυες, ἠδʼ ἔτι καὶ νῦν</l>
<l n="235">πείθευ· ἐγὼ δέ κέ τοι ἰδέω χάριν ἤματα πάντα.</l>
<l>κοίμησόν μοι Ζηνὸς ὑπʼ ὀφρύσιν ὄσσε φαεινὼ</l>
<l>αὐτίκʼ ἐπεί κεν ἐγὼ παραλέξομαι ἐν φιλότητι.</l>
<l>δῶρα δέ τοι δώσω καλὸν θρόνον ἄφθιτον αἰεὶ</l>
<l>χρύσεον· Ἥφαιστος δέ κʼ ἐμὸς πάϊς ἀμφιγυήεις</l>
<l n="240">τεύξειʼ ἀσκήσας, ὑπὸ δὲ θρῆνυν ποσὶν ἥσει,</l>
<l>τῷ κεν ἐπισχοίης λιπαροὺς πόδας εἰλαπινάζων.</l>
<milestone ed="p" n="242" unit="card"/>
<l>
<milestone ed="P" unit="para"/>τὴν δʼ ἀπαμειβόμενος προσεφώνεε νήδυμος Ὕπνος·</l>
<q direct="unspecified">
<l>Ἥρη πρέσβα θεὰ θύγατερ μεγάλοιο Κρόνοιο</l>
<l>ἄλλον μέν κεν ἔγωγε θεῶν αἰειγενετάων</l>
<l n="245">ῥεῖα κατευνήσαιμι, καὶ ἂν ποταμοῖο ῥέεθρα</l>
<l>Ὠκεανοῦ, ὅς περ γένεσις πάντεσσι τέτυκται·</l>
<l>Ζηνὸς δʼ οὐκ ἂν ἔγωγε Κρονίονος ἆσσον ἱκοίμην</l>
<l>οὐδὲ κατευνήσαιμʼ, ὅτε μὴ αὐτός γε κελεύοι.</l>
<l>ἤδη γάρ με καὶ ἄλλο τεὴ ἐπίνυσσεν ἐφετμὴ</l>
<l n="250">ἤματι τῷ ὅτε κεῖνος ὑπέρθυμος Διὸς υἱὸς</l>
<l>ἔπλεεν Ἰλιόθεν Τρώων πόλιν ἐξαλαπάξας.</l>
<l>ἤτοι ἐγὼ μὲν ἔλεξα Διὸς νόον αἰγιόχοιο</l>
<l>νήδυμος ἀμφιχυθείς· σὺ δέ οἱ κακὰ μήσαο θυμῷ</l>
<l>ὄρσασʼ ἀργαλέων ἀνέμων ἐπὶ πόντον ἀήτας,</l>
<l n="255">καί μιν ἔπειτα Κόων δʼ εὖ ναιομένην ἀπένεικας</l>
<l>νόσφι φίλων πάντων. ὃ δʼ ἐπεγρόμενος χαλέπαινε</l>
<l>ῥιπτάζων κατὰ δῶμα θεούς, ἐμὲ δʼ ἔξοχα πάντων</l>
<l>ζήτει· καί κέ μʼ ἄϊστον ἀπʼ αἰθέρος ἔμβαλε πόντῳ,</l>
<l>εἰ μὴ Νὺξ δμήτειρα θεῶν ἐσάωσε καὶ ἀνδρῶν·</l>
<l n="260">τὴν ἱκόμην φεύγων, ὃ δʼ ἐπαύσατο χωόμενός περ.</l>
<l>ἅζετο γὰρ μὴ Νυκτὶ θοῇ ἀποθύμια ἕρδοι.</l>
<l>νῦν αὖ τοῦτό μʼ ἄνωγας ἀμήχανον ἄλλο τελέσσαι.</l>
</q>
<l>
<milestone ed="P" unit="para"/>τὸν δʼ αὖτε προσέειπε βοῶπις πότνια Ἥρη·</l>
<q direct="unspecified">
<l>Ὕπνε τί ἢ δὲ σὺ ταῦτα μετὰ φρεσὶ σῇσι μενοινᾷς;</l>
<l n="265">ἦ φῂς ὣς Τρώεσσιν ἀρηξέμεν εὐρύοπα Ζῆν</l>
<l>ὡς Ἡρακλῆος περιχώσατο παῖδος ἑοῖο;</l>
<l>ἀλλʼ ἴθʼ, ἐγὼ δέ κέ τοι Χαρίτων μίαν ὁπλοτεράων</l>
<l>δώσω ὀπυιέμεναι καὶ σὴν κεκλῆσθαι ἄκοιτιν.</l>
<milestone ed="p" n="270" unit="card"/>
</q>
<l n="270">
<milestone ed="P" unit="para"/>ὣς φάτο, χήρατο δʼ Ὕπνος, ἀμειβόμενος δὲ προσηύδα·</l>
<q direct="unspecified">
<l>ἄγρει νῦν μοι ὄμοσσον ἀάατον Στυγὸς ὕδωρ,</l>
<l>χειρὶ δὲ τῇ ἑτέρῃ μὲν ἕλε χθόνα πουλυβότειραν,</l>
<l>τῇ δʼ ἑτέρῃ ἅλα μαρμαρέην, ἵνα νῶϊν ἅπαντες</l>
<l>μάρτυροι ὦσʼ οἳ ἔνερθε θεοὶ Κρόνον ἀμφὶς ἐόντες,</l>
<l n="275">ἦ μὲν ἐμοὶ δώσειν Χαρίτων μίαν ὁπλοτεράων</l>
<l>Πασιθέην, ἧς τʼ αὐτὸς ἐέλδομαι ἤματα πάντα.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ λευκώλενος Ἥρη,</l>
<l>ὄμνυε δʼ ὡς ἐκέλευε, θεοὺς δʼ ὀνόμηνεν ἅπαντας</l>
<l>τοὺς ὑποταρταρίους οἳ Τιτῆνες καλέονται.</l>
<l n="280">αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,</l>
<l>τὼ βήτην Λήμνου τε καὶ Ἴμβρου ἄστυ λιπόντε</l>
<l>ἠέρα ἑσσαμένω ῥίμφα πρήσσοντε κέλευθον.</l>
<l>Ἴδην δʼ ἱκέσθην πολυπίδακα μητέρα θηρῶν</l>
<l>Λεκτόν, ὅθι πρῶτον λιπέτην ἅλα· τὼ δʼ ἐπὶ χέρσου</l>
<l n="285">βήτην, ἀκροτάτη δὲ ποδῶν ὕπο σείετο ὕλη.</l>
<l>ἔνθʼ Ὕπνος μὲν ἔμεινε πάρος Διὸς ὄσσε ἰδέσθαι</l>
<l>εἰς ἐλάτην ἀναβὰς περιμήκετον, ἣ τότʼ ἐν Ἴδῃ</l>
<l>μακροτάτη πεφυυῖα διʼ ἠέρος αἰθέρʼ ἵκανεν·</l>
<l>ἔνθʼ ἧστʼ ὄζοισιν πεπυκασμένος εἰλατίνοισιν</l>
<l n="290">ὄρνιθι λιγυρῇ ἐναλίγκιος, ἥν τʼ ἐν ὄρεσσι</l>
<l>χαλκίδα κικλήσκουσι θεοί, ἄνδρες δὲ κύμινδιν.</l>
<l>
<milestone ed="P" unit="para"/>Ἥρη δὲ κραιπνῶς προσεβήσετο Γάργαρον ἄκρον</l>
<l>Ἴδης ὑψηλῆς· ἴδε δὲ νεφεληγερέτα Ζεύς.</l>
<l>ὡς δʼ ἴδεν, ὥς μιν ἔρως πυκινὰς φρένας ἀμφεκάλυψεν,</l>
<l n="295">οἷον ὅτε πρῶτόν περ ἐμισγέσθην φιλότητι</l>
<l>εἰς εὐνὴν φοιτῶντε, φίλους λήθοντε τοκῆας.</l>
<l>στῆ δʼ αὐτῆς προπάροιθεν ἔπος τʼ ἔφατʼ ἔκ τʼ ὀνόμαζεν·</l>
<l>Ἥρη πῇ μεμαυῖα κατʼ Οὐλύμπου τόδʼ ἱκάνεις;</l>
<l>ἵπποι δʼ οὐ παρέασι καὶ ἅρματα τῶν κʼ ἐπιβαίης.</l>
<l n="300">
<milestone ed="P" unit="para"/>τὸν δὲ δολοφρονέουσα προσηύδα πότνια Ἥρη·</l>
<q direct="unspecified">
<l>ἔρχομαι ὀψομένη πολυφόρβου πείρατα γαίης,</l>
<l>Ὠκεανόν τε θεῶν γένεσιν καὶ μητέρα Τηθύν,</l>
<l>οἵ με σφοῖσι δόμοισιν ἐῢ τρέφον ἠδʼ ἀτίταλλον·</l>
<l>τοὺς εἶμʼ ὀψομένη, καί σφʼ ἄκριτα νείκεα λύσω·</l>
<l n="305">ἤδη γὰρ δηρὸν χρόνον ἀλλήλων ἀπέχονται</l>
<l>εὐνῆς καὶ φιλότητος, ἐπεὶ χόλος ἔμπεσε θυμῷ.</l>
<l>ἵπποι δʼ ἐν πρυμνωρείῃ πολυπίδακος Ἴδης</l>
<l>ἑστᾶσʼ, οἵ μʼ οἴσουσιν ἐπὶ τραφερήν τε καὶ ὑγρήν.</l>
<l>νῦν δὲ σεῦ εἵνεκα δεῦρο κατʼ Οὐλύμπου τόδʼ ἱκάνω,</l>
<l n="310">μή πώς μοι μετέπειτα χολώσεαι, αἴ κε σιωπῇ</l>
<l>οἴχωμαι πρὸς δῶμα βαθυρρόου Ὠκεανοῖο.</l>
<milestone ed="p" n="312" unit="card"/>
<l>
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>Ἥρη κεῖσε μὲν ἔστι καὶ ὕστερον ὁρμηθῆναι,</l>
<l>νῶϊ δʼ ἄγʼ ἐν φιλότητι τραπείομεν εὐνηθέντε.</l>
<l n="315">οὐ γάρ πώ ποτέ μʼ ὧδε θεᾶς ἔρος οὐδὲ γυναικὸς</l>
<l>θυμὸν ἐνὶ στήθεσσι περιπροχυθεὶς ἐδάμασσεν,</l>
<l>οὐδʼ ὁπότʼ ἠρασάμην Ἰξιονίης ἀλόχοιο,</l>
<l>ἣ τέκε Πειρίθοον θεόφιν μήστωρʼ ἀτάλαντον·</l>
<l>οὐδʼ ὅτε περ Δανάης καλλισφύρου Ἀκρισιώνης,</l>
<l n="320">ἣ τέκε Περσῆα πάντων ἀριδείκετον ἀνδρῶν·</l>
<l>οὐδʼ ὅτε Φοίνικος κούρης τηλεκλειτοῖο,</l>
<l>ἣ τέκε μοι Μίνων τε καὶ ἀντίθεον Ῥαδάμανθυν·</l>
<l>οὐδʼ ὅτε περ Σεμέλης οὐδʼ Ἀλκμήνης ἐνὶ Θήβῃ,</l>
<l>ἥ ῥʼ Ἡρακλῆα κρατερόφρονα γείνατο παῖδα·</l>
<l n="325">ἣ δὲ Διώνυσον Σεμέλη τέκε χάρμα βροτοῖσιν·</l>
<l>οὐδʼ ὅτε Δήμητρος καλλιπλοκάμοιο ἀνάσσης,</l>
<l>οὐδʼ ὁπότε Λητοῦς ἐρικυδέος, οὐδὲ σεῦ αὐτῆς,</l>
<l>ὡς σέο νῦν ἔραμαι καί με γλυκὺς ἵμερος αἱρεῖ.</l>
<l>
<milestone ed="P" unit="para"/>τὸν δὲ δολοφρονέουσα προσηύδα πότνια Ἥρη·</l>
<q direct="unspecified">
<l n="330">αἰνότατε Κρονίδη ποῖον τὸν μῦθον ἔειπες.</l>
<q direct="unspecified">
<l>εἰ νῦν ἐν φιλότητι λιλαίεαι εὐνηθῆναι</l>
<l>Ἴδης ἐν κορυφῇσι, τὰ δὲ προπέφανται ἅπαντα·</l>
<l>πῶς κʼ ἔοι εἴ τις νῶϊ θεῶν αἰειγενετάων</l>
<l>εὕδοντʼ ἀθρήσειε, θεοῖσι δὲ πᾶσι μετελθὼν</l>
<l n="335">πεφράδοι; οὐκ ἂν ἔγωγε τεὸν πρὸς δῶμα νεοίμην</l>
<l>ἐξ εὐνῆς ἀνστᾶσα, νεμεσσητὸν δέ κεν εἴη.</l>
<l>ἀλλʼ εἰ δή ῥʼ ἐθέλεις καί τοι φίλον ἔπλετο θυμῷ,</l>
<l>ἔστιν τοι θάλαμος, τόν τοι φίλος υἱὸς ἔτευξεν</l>
<l>Ἥφαιστος, πυκινὰς δὲ θύρας σταθμοῖσιν ἐπῆρσεν·</l>
<l n="340">ἔνθʼ ἴομεν κείοντες, ἐπεί νύ τοι εὔαδεν εὐνή.</l>
<l>
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>Ἥρη μήτε θεῶν τό γε δείδιθι μήτέ τινʼ ἀνδρῶν</l>
<l>ὄψεσθαι· τοῖόν τοι ἐγὼ νέφος ἀμφικαλύψω</l>
<l>χρύσεον· οὐδʼ ἂν νῶϊ διαδράκοι Ἠέλιός περ,</l>
<l n="345">οὗ τε καὶ ὀξύτατον πέλεται φάος εἰσοράασθαι.</l>
<l>
<milestone ed="P" unit="para"/>ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν·</l>
<l>τοῖσι δʼ ὑπὸ χθὼν δῖα φύεν νεοθηλέα ποίην,</l>
<l>λωτόν θʼ ἑρσήεντα ἰδὲ κρόκον ἠδʼ ὑάκινθον</l>
<l>πυκνὸν καὶ μαλακόν, ὃς ἀπὸ χθονὸς ὑψόσʼ ἔεργε.</l>
<l n="350">τῷ ἔνι λεξάσθην, ἐπὶ δὲ νεφέλην ἕσσαντο</l>
<l>καλὴν χρυσείην· στιλπναὶ δʼ ἀπέπιπτον ἔερσαι.</l>
<milestone ed="p" n="352" unit="card"/>
</q>
<l>
<milestone ed="P" unit="para"/>ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ,</l>
<l>ὕπνῳ καὶ φιλότητι δαμείς, ἔχε δʼ ἀγκὰς ἄκοιτιν·</l>
<l>βῆ δὲ θέειν ἐπὶ νῆας Ἀχαιῶν νήδυμος Ὕπνος</l>
<l n="355">ἀγγελίην ἐρέων γαιηόχῳ ἐννοσιγαίῳ·</l>
<l>ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>πρόφρων νῦν Δαναοῖσι Ποσείδαον ἐπάμυνε,</l>
<l>καί σφιν κῦδος ὄπαζε μίνυνθά περ, ὄφρʼ ἔτι εὕδει</l>
<l>Ζεύς, ἐπεὶ αὐτῷ ἐγὼ μαλακὸν περὶ κῶμʼ ἐκάλυψα·</l>
<l n="360">Ἥρη δʼ ἐν φιλότητι παρήπαφεν εὐνηθῆναι.</l>
</q>
<l>
<milestone ed="P" unit="para"/>ὣς εἰπὼν ὃ μὲν ᾤχετʼ ἐπὶ κλυτὰ φῦλʼ ἀνθρώπων,</l>
<l>τὸν δʼ ἔτι μᾶλλον ἀνῆκεν ἀμυνέμεναι Δαναοῖσιν.</l>
<l>αὐτίκα δʼ ἐν πρώτοισι μέγα προθορὼν ἐκέλευσεν·</l>
<l>Ἀργεῖοι καὶ δʼ αὖτε μεθίεμεν Ἕκτορι νίκην</l>
<l n="365">Πριαμίδῃ, ἵνα νῆας ἕλῃ καὶ κῦδος ἄρηται;</l>
<l>ἀλλʼ ὃ μὲν οὕτω φησὶ καὶ εὔχεται οὕνεκʼ Ἀχιλλεὺς</l>
<l>νηυσὶν ἔπι γλαφυρῇσι μένει κεχολωμένος ἦτορ·</l>
<l>κείνου δʼ οὔ τι λίην ποθὴ ἔσσεται, εἴ κεν οἳ ἄλλοι</l>
<l>ἡμεῖς ὀτρυνώμεθʼ ἀμυνέμεν ἀλλήλοισιν.</l>
<l n="370">ἀλλʼ ἄγεθʼ ὡς ἂν ἐγὼ εἴπω πειθώμεθα πάντες·</l>
<l>ἀσπίδες ὅσσαι ἄρισται ἐνὶ στρατῷ ἠδὲ μέγισται</l>
<l>ἑσσάμενοι, κεφαλὰς δὲ παναίθῃσιν κορύθεσσι</l>
<l>κρύψαντες, χερσίν τε τὰ μακρότατʼ ἔγχεʼ ἑλόντες</l>
<l>ἴομεν· αὐτὰρ ἐγὼν ἡγήσομαι, οὐδʼ ἔτι φημὶ</l>
<l n="375">Ἕκτορα Πριαμίδην μενέειν μάλα περ μεμαῶτα.</l>
<l>ὃς δέ κʼ ἀνὴρ μενέχαρμος, ἔχει δʼ ὀλίγον σάκος ὤμῳ,</l>
<l>χείρονι φωτὶ δότω, ὃ δʼ ἐν ἀσπίδι μείζονι δύτω.</l>
<milestone ed="p" n="378" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδὲ πίθοντο·</l>
<l>τοὺς δʼ αὐτοὶ βασιλῆες ἐκόσμεον οὐτάμενοί περ</l>
<l n="380">Τυδεΐδης Ὀδυσεύς τε καὶ Ἀτρεΐδης Ἀγαμέμνων·</l>
<l>οἰχόμενοι δʼ ἐπὶ πάντας ἀρήϊα τεύχεʼ ἄμειβον·</l>
<l>ἐσθλὰ μὲν ἐσθλὸς ἔδυνε, χέρεια δὲ χείρονι δόσκεν.</l>
<l>αὐτὰρ ἐπεί ῥʼ ἕσσαντο περὶ χροῒ νώροπα χαλκὸν</l>
<l>βάν ῥʼ ἴμεν· ἦρχε δʼ ἄρά σφι Ποσειδάων ἐνοσίχθων</l>
<l n="385">δεινὸν ἄορ τανύηκες ἔχων ἐν χειρὶ παχείῃ</l>
<l>εἴκελον ἀστεροπῇ· τῷ δʼ οὐ θέμις ἐστὶ μιγῆναι</l>
<l>ἐν δαῒ λευγαλέῃ, ἀλλὰ δέος ἰσχάνει ἄνδρας.</l>
<l>
<milestone ed="P" unit="para"/>Τρῶας δʼ αὖθʼ ἑτέρωθεν ἐκόσμει φαίδιμος Ἕκτωρ.</l>
<l>δή ῥα τότʼ αἰνοτάτην ἔριδα πτολέμοιο τάνυσσαν</l>
<l n="390">κυανοχαῖτα Ποσειδάων καὶ φαίδιμος Ἕκτωρ,</l>
<l>ἤτοι ὃ μὲν Τρώεσσιν, ὃ δʼ Ἀργείοισιν ἀρήγων.</l>
<l>ἐκλύσθη δὲ θάλασσα ποτὶ κλισίας τε νέας τε</l>
<l>Ἀργείων· οἳ δὲ ξύνισαν μεγάλῳ ἀλαλητῷ.</l>
<l>οὔτε θαλάσσης κῦμα τόσον βοάᾳ ποτὶ χέρσον</l>
<l n="395">ποντόθεν ὀρνύμενον πνοιῇ Βορέω ἀλεγεινῇ·</l>
<l>οὔτε πυρὸς τόσσός γε ποτὶ βρόμος αἰθομένοιο</l>
<l>οὔρεος ἐν βήσσῃς, ὅτε τʼ ὤρετο καιέμεν ὕλην·</l>
<l>οὔτʼ ἄνεμος τόσσόν γε περὶ δρυσὶν ὑψικόμοισι</l>
<l>ἠπύει, ὅς τε μάλιστα μέγα βρέμεται χαλεπαίνων,</l>
<l n="400">ὅσση ἄρα Τρώων καὶ Ἀχαιῶν ἔπλετο φωνὴ</l>
<l>δεινὸν ἀϋσάντων, ὅτʼ ἐπʼ ἀλλήλοισιν ὄρουσαν.</l>
<milestone ed="p" n="402" unit="card"/>
<l>
<milestone ed="P" unit="para"/>Αἴαντος δὲ πρῶτος ἀκόντισε φαίδιμος Ἕκτωρ</l>
<l>ἔγχει, ἐπεὶ τέτραπτο πρὸς ἰθύ οἱ, οὐδʼ ἀφάμαρτε,</l>
<l>τῇ ῥα δύω τελαμῶνε περὶ στήθεσσι τετάσθην,</l>
<l n="405">ἤτοι ὃ μὲν σάκεος, ὃ δὲ φασγάνου ἀργυροήλου·</l>
<l>τώ οἱ ῥυσάσθην τέρενα χρόα. χώσατο δʼ Ἕκτωρ,</l>
<l>ὅττί ῥά οἱ βέλος ὠκὺ ἐτώσιον ἔκφυγε χειρός,</l>
<l>ἂψ δʼ ἑτάρων εἰς ἔθνος ἐχάζετο κῆρʼ ἀλεείνων.</l>
<l>τὸν μὲν ἔπειτʼ ἀπιόντα μέγας Τελαμώνιος Αἴας</l>
<l n="410">χερμαδίῳ, τά ῥα πολλὰ θοάων ἔχματα νηῶν</l>
<l>πὰρ ποσὶ μαρναμένων ἐκυλίνδετο, τῶν ἓν ἀείρας</l>
<l>στῆθος βεβλήκει ὑπὲρ ἄντυγος ἀγχόθι δειρῆς,</l>
<l>στρόμβον δʼ ὣς ἔσσευε βαλών, περὶ δʼ ἔδραμε πάντῃ.</l>
<l>ὡς δʼ ὅθʼ ὑπὸ πληγῆς πατρὸς Διὸς ἐξερίπῃ δρῦς</l>
<l n="415">πρόρριζος, δεινὴ δὲ θεείου γίγνεται ὀδμὴ</l>
<l>ἐξ αὐτῆς, τὸν δʼ οὔ περ ἔχει θράσος ὅς κεν ἴδηται</l>
<l>ἐγγὺς ἐών, χαλεπὸς δὲ Διὸς μεγάλοιο κεραυνός,</l>
<l>ὣς ἔπεσʼ Ἕκτορος ὦκα χαμαὶ μένος ἐν κονίῃσι·</l>
<l>χειρὸς δʼ ἔκβαλεν ἔγχος, ἐπʼ αὐτῷ δʼ ἀσπὶς ἑάφθη</l>
<l n="420">καὶ κόρυς, ἀμφὶ δέ οἱ βράχε τεύχεα ποικίλα χαλκῷ.</l>
<l>οἳ δὲ μέγα ἰάχοντες ἐπέδραμον υἷες Ἀχαιῶν</l>
<l>ἐλπόμενοι ἐρύεσθαι, ἀκόντιζον δὲ θαμειὰς</l>
<l>αἰχμάς· ἀλλʼ οὔ τις ἐδυνήσατο ποιμένα λαῶν</l>
<l>οὐτάσαι οὐδὲ βαλεῖν· πρὶν γὰρ περίβησαν ἄριστοι</l>
<l n="425">Πουλυδάμας τε καὶ Αἰνείας καὶ δῖος Ἀγήνωρ</l>
<l>Σαρπηδών τʼ ἀρχὸς Λυκίων καὶ Γλαῦκος ἀμύμων.</l>
<l>τῶν δʼ ἄλλων οὔ τίς εὑ ἀκήδεσεν, ἀλλὰ πάροιθεν</l>
<l>ἀσπίδας εὐκύκλους σχέθον αὐτοῦ. τὸν δʼ ἄρʼ ἑταῖροι</l>
<l>χερσὶν ἀείραντες φέρον ἐκ πόνου, ὄφρʼ ἵκεθʼ ἵππους</l>
<l n="430">ὠκέας, οἵ οἱ ὄπισθε μάχης ἠδὲ πτολέμοιο</l>
<l>ἕστασαν ἡνίοχόν τε καὶ ἅρματα ποικίλʼ ἔχοντες·</l>
<l>οἳ τόν γε προτὶ ἄστυ φέρον βαρέα στενάχοντα.</l>
<l>
<milestone ed="P" unit="para"/>ἀλλʼ ὅτε δὴ πόρον ἷξον ἐϋρρεῖος ποταμοῖο</l>
<l>Ξάνθου δινήεντος, ὃν ἀθάνατος τέκετο Ζεύς,</l>
<l n="435">ἔνθά μιν ἐξ ἵππων πέλασαν χθονί, κὰδ δέ οἱ ὕδωρ</l>
<l>χεῦαν· ὃ δʼ ἀμπνύνθη καὶ ἀνέδρακεν ὀφθαλμοῖσιν,</l>
<l>ἑζόμενος δʼ ἐπὶ γοῦνα κελαινεφὲς αἷμʼ ἀπέμεσσεν·</l>
<l>αὖτις δʼ ἐξοπίσω πλῆτο χθονί, τὼ δέ οἱ ὄσσε</l>
<l>νὺξ ἐκάλυψε μέλαινα· βέλος δʼ ἔτι θυμὸν ἐδάμνα.</l>
<milestone ed="p" n="440" unit="card"/>
</q>
<l n="440">
<milestone ed="P" unit="para"/>Ἀργεῖοι δʼ ὡς οὖν ἴδον Ἕκτορα νόσφι κιόντα</l>
<l>μᾶλλον ἐπὶ Τρώεσσι θόρον, μνήσαντο δὲ χάρμης.</l>
<l>ἔνθα πολὺ πρώτιστος Ὀϊλῆος ταχὺς Αἴας</l>
<l>Σάτνιον οὔτασε δουρὶ μετάλμενος ὀξυόεντι</l>
<l>Ἠνοπίδην, ὃν ἄρα νύμφη τέκε νηῒς ἀμύμων</l>
<l n="445">Ἤνοπι βουκολέοντι παρʼ ὄχθας Σατνιόεντος.</l>
<l>τὸν μὲν Ὀϊλιάδης δουρὶ κλυτὸς ἐγγύθεν ἐλθὼν</l>
<l>οὖτα κατὰ λαπάρην· ὃ δʼ ἀνετράπετʼ, ἀμφὶ δʼ ἄρʼ αὐτῷ</l>
<l>Τρῶες καὶ Δαναοὶ σύναγον κρατερὴν ὑσμίνην.</l>
<l>τῷ δʼ ἐπὶ Πουλυδάμας ἐγχέσπαλος ἦλθεν ἀμύντωρ</l>
<l n="450">Πανθοΐδης, βάλε δὲ Προθοήνορα δεξιὸν ὦμον</l>
<l>υἱὸν Ἀρηϊλύκοιο, διʼ ὤμου δʼ ὄβριμον ἔγχος</l>
<l>ἔσχεν, ὃ δʼ ἐν κονίῃσι πεσὼν ἕλε γαῖαν ἀγοστῷ.</l>
<l>Πουλυδάμας δʼ ἔκπαγλον ἐπεύξατο μακρὸν ἀΰσας·</l>
<l>οὐ μὰν αὖτʼ ὀΐω μεγαθύμου Πανθοΐδαο</l>
<l n="455">χειρὸς ἄπο στιβαρῆς ἅλιον πηδῆσαι ἄκοντα,</l>
<l>ἀλλά τις Ἀργείων κόμισε χροΐ, καί μιν ὀΐω</l>
<l>αὐτῷ σκηπτόμενον κατίμεν δόμον Ἄϊδος εἴσω.</l>
</q>
<l>
<milestone ed="P" unit="para"/>ὣς ἔφατʼ, Ἀργείοισι δʼ ἄχος γένετʼ εὐξαμένοιο·</l>
<l>Αἴαντι δὲ μάλιστα δαΐφρονι θυμὸν ὄρινε</l>
<l n="460">τῷ Τελαμωνιάδῃ· τοῦ γὰρ πέσεν ἄγχι μάλιστα.</l>
<l>καρπαλίμως δʼ ἀπιόντος ἀκόντισε δουρὶ φαεινῷ.</l>
<l>Πουλυδάμας δʼ αὐτὸς μὲν ἀλεύατο κῆρα μέλαιναν</l>
<l>λικριφὶς ἀΐξας, κόμισεν δʼ Ἀντήνορος υἱὸς</l>
<l>Ἀρχέλοχος· τῷ γάρ ῥα θεοὶ βούλευσαν ὄλεθρον.</l>
<l n="465">τόν ῥʼ ἔβαλεν κεφαλῆς τε καὶ αὐχένος ἐν συνεοχμῷ,</l>
<l>νείατον ἀστράγαλον, ἀπὸ δʼ ἄμφω κέρσε τένοντε·</l>
<l>τοῦ δὲ πολὺ προτέρη κεφαλὴ στόμα τε ῥῖνές τε</l>
<l>οὔδεϊ πλῆντʼ ἤ περ κνῆμαι καὶ γοῦνα πεσόντος.</l>
<l>Αἴας δʼ αὖτʼ ἐγέγωνεν ἀμύμονι Πουλυδάμαντι·</l>
<l n="470">φράζεο Πουλυδάμα καί μοι νημερτὲς ἐνίσπες</l>
<l>ἦ ῥʼ οὐχ οὗτος ἀνὴρ Προθοήνορος ἀντὶ πεφάσθαι</l>
<l>ἄξιος; οὐ μέν μοι κακὸς εἴδεται οὐδὲ κακῶν ἔξ,</l>
<l>ἀλλὰ κασίγνητος Ἀντήνορος ἱπποδάμοιο</l>
<l>ἢ πάϊς· αὐτῷ γὰρ γενεὴν ἄγχιστα ἐῴκει.</l>
<milestone ed="p" n="475" unit="card"/>
<l n="475">
<milestone ed="P" unit="para"/>ἦ ῥʼ εὖ γιγνώσκων, Τρῶας δʼ ἄχος ἔλλαβε θυμόν.</l>
<l>ἔνθʼ Ἀκάμας Πρόμαχον Βοιώτιον οὔτασε δουρὶ</l>
<l>ἀμφὶ κασιγνήτῳ βεβαώς· ὃ δʼ ὕφελκε ποδοῖιν.</l>
<l>τῷ δʼ Ἀκάμας ἔκπαγλον ἐπεύξατο μακρὸν ἀΰσας·</l>
<l>Ἀργεῖοι ἰόμωροι ἀπειλάων ἀκόρητοι</l>
<l n="480">οὔ θην οἴοισίν γε πόνος τʼ ἔσεται καὶ ὀϊζὺς</l>
<l>ἡμῖν, ἀλλά ποθʼ ὧδε κατακτενέεσθε καὶ ὔμμες.</l>
<l>φράζεσθʼ ὡς ὑμῖν Πρόμαχος δεδμημένος εὕδει</l>
<l>ἔγχει ἐμῷ, ἵνα μή τι κασιγνήτοιό γε ποινὴ</l>
<l>δηρὸν ἄτιτος ἔῃ· τὼ καί κέ τις εὔχεται ἀνὴρ</l>
<l n="485">γνωτὸν ἐνὶ μεγάροισιν ἀρῆς ἀλκτῆρα λιπέσθαι.</l>
</q>
<l>
<milestone ed="P" unit="para"/>ὣς ἔφατʼ, Ἀργείοισι δʼ ἄχος γένετʼ εὐξαμένοιο·</l>
<l>Πηνέλεῳ δὲ μάλιστα δαΐφρονι θυμὸν ὄρινεν·</l>
<l>ὁρμήθη δʼ Ἀκάμαντος· ὃ δʼ οὐχ ὑπέμεινεν ἐρωὴν</l>
<l>Πηνελέωο ἄνακτος· ὃ δʼ οὔτασεν Ἰλιονῆα</l>
<l n="490">υἱὸν Φόρβαντος πολυμήλου, τόν ῥα μάλιστα</l>
<l>Ἑρμείας Τρώων ἐφίλει καὶ κτῆσιν ὄπασσε·</l>
<l>τῷ δʼ ἄρʼ ὑπὸ μήτηρ μοῦνον τέκεν Ἰλιονῆα.</l>
<l>τὸν τόθʼ ὑπʼ ὀφρύος οὖτα κατʼ ὀφθαλμοῖο θέμεθλα,</l>
<l>ἐκ δʼ ὦσε γλήνην· δόρυ δʼ ὀφθαλμοῖο διὰ πρὸ</l>
<l n="495">καὶ διὰ ἰνίου ἦλθεν, ὃ δʼ ἕζετο χεῖρε πετάσσας</l>
<l>ἄμφω· Πηνέλεως δὲ ἐρυσσάμενος ξίφος ὀξὺ</l>
<l>αὐχένα μέσσον ἔλασσεν, ἀπήραξεν δὲ χαμᾶζε</l>
<l>αὐτῇ σὺν πήληκι κάρη· ἔτι δʼ ὄβριμον ἔγχος</l>
<l>ἦεν ἐν ὀφθαλμῷ· ὃ δὲ φὴ κώδειαν ἀνασχὼν</l>
<l n="500">πέφραδέ τε Τρώεσσι καὶ εὐχόμενος ἔπος ηὔδα·</l>
<q direct="unspecified">
<l>εἰπέμεναί μοι Τρῶες ἀγαυοῦ Ἰλιονῆος</l>
<l>πατρὶ φίλῳ καὶ μητρὶ γοήμεναι ἐν μεγάροισιν·</l>
<l>οὐδὲ γὰρ ἣ Προμάχοιο δάμαρ Ἀλεγηνορίδαο</l>
<l>ἀνδρὶ φίλῳ ἐλθόντι γανύσσεται, ὁππότε κεν δὴ</l>
<l n="505">ἐκ Τροίης σὺν νηυσὶ νεώμεθα κοῦροι Ἀχαιῶν.</l>
<milestone ed="p" n="506" unit="card"/>
</q>
<l>
<milestone ed="P" unit="para"/>ὣς φάτο, τοὺς δʼ ἄρα πάντας ὑπὸ τρόμος ἔλλαβε γυῖα,</l>
<l>πάπτηνεν δὲ ἕκαστος ὅπῃ φύγοι αἰπὺν ὄλεθρον.</l>
<l>
<milestone ed="P" unit="para"/>ἔσπετε νῦν μοι Μοῦσαι Ὀλύμπια δώματʼ ἔχουσαι</l>
<l>ὅς τις δὴ πρῶτος βροτόεντʼ ἀνδράγριʼ Ἀχαιῶν</l>
<l n="510">ἤρατʼ, ἐπεί ῥʼ ἔκλινε μάχην κλυτὸς ἐννοσίγαιος.</l>
<l>Αἴας ῥα πρῶτος Τελαμώνιος Ὕρτιον οὖτα</l>
<l>Γυρτιάδην Μυσῶν ἡγήτορα καρτεροθύμων·</l>
<l>Φάλκην δʼ Ἀντίλοχος καὶ Μέρμερον ἐξενάριξε·</l>
<l>Μηριόνης δὲ Μόρυν τε καὶ Ἱπποτίωνα κατέκτα,</l>
<l n="515">Τεῦκρος δὲ Προθόωνά τʼ ἐνήρατο καὶ Περιφήτην·</l>
<l>Ἀτρεΐδης δʼ ἄρʼ ἔπειθʼ Ὑπερήνορα ποιμένα λαῶν</l>
<l>οὖτα κατὰ λαπάρην, διὰ δʼ ἔντερα χαλκὸς ἄφυσσε</l>
<l>δῃώσας· ψυχὴ δὲ κατʼ οὐταμένην ὠτειλὴν</l>
<l>ἔσσυτʼ ἐπειγομένη, τὸν δὲ σκότος ὄσσε κάλυψε.</l>
<l n="520">πλείστους δʼ Αἴας εἷλεν Ὀϊλῆος ταχὺς υἱός·</l>
<l>οὐ γάρ οἵ τις ὁμοῖος ἐπισπέσθαι ποσὶν ἦεν</l>
<l>ἀνδρῶν τρεσσάντων, ὅτε τε Ζεὺς ἐν φόβον ὄρσῃ.</l>
</div1>
<div1 type="Book" n="15">
<milestone ed="p" n="1" unit="card"/>
<l>
<milestone ed="P" unit="para"/>αὐτὰρ ἐπεὶ διά τε σκόλοπας καὶ τάφρον ἔβησαν</l>
<l>φεύγοντες, πολλοὶ δὲ δάμεν Δαναῶν ὑπὸ χερσίν,</l>
<l>οἳ μὲν δὴ παρʼ ὄχεσφιν ἐρητύοντο μένοντες</l>
<l>χλωροὶ ὑπαὶ δείους πεφοβημένοι· ἔγρετο δὲ Ζεὺς</l>
<l n="5">Ἴδης ἐν κορυφῇσι παρὰ χρυσοθρόνου Ἥρης,</l>
<l>στῆ δʼ ἄρʼ ἀναΐξας, ἴδε δὲ Τρῶας καὶ Ἀχαιοὺς</l>
<l>τοὺς μὲν ὀρινομένους, τοὺς δὲ κλονέοντας ὄπισθεν</l>
<l>Ἀργείους, μετὰ δέ σφι Ποσειδάωνα ἄνακτα·</l>
<l>Ἕκτορα δʼ ἐν πεδίῳ ἴδε κείμενον, ἀμφὶ δʼ ἑταῖροι</l>
<l n="10">εἵαθʼ, ὃ δʼ ἀργαλέῳ ἔχετʼ ἄσθματι κῆρ ἀπινύσσων</l>
<l>αἷμʼ ἐμέων, ἐπεὶ οὔ μιν ἀφαυρότατος βάλʼ Ἀχαιῶν.</l>
<l>τὸν δὲ ἰδὼν ἐλέησε πατὴρ ἀνδρῶν τε θεῶν τε,</l>
<l>δεινὰ δʼ ὑπόδρα ἰδὼν Ἥρην πρὸς μῦθον ἔειπεν·</l>
<q direct="unspecified">
<l>ἦ μάλα δὴ κακότεχνος ἀμήχανε σὸς δόλος Ἥρη</l>
<l n="15">Ἕκτορα δῖον ἔπαυσε μάχης, ἐφόβησε δὲ λαούς.</l>
<l>οὐ μὰν οἶδʼ εἰ αὖτε κακορραφίης ἀλεγεινῆς</l>
<l>πρώτη ἐπαύρηαι καί σε πληγῇσιν ἱμάσσω.</l>
<l>ἦ οὐ μέμνῃ ὅτε τʼ ἐκρέμω ὑψόθεν, ἐκ δὲ ποδοῖιν</l>
<l>ἄκμονας ἧκα δύω, περὶ χερσὶ δὲ δεσμὸν ἴηλα</l>
<l n="20">χρύσεον ἄρρηκτον; σὺ δʼ ἐν αἰθέρι καὶ νεφέλῃσιν</l>
<l>ἐκρέμω· ἠλάστεον δὲ θεοὶ κατὰ μακρὸν Ὄλυμπον,</l>
<l>λῦσαι δʼ οὐκ ἐδύναντο παρασταδόν· ὃν δὲ λάβοιμι</l>
<l>ῥίπτασκον τεταγὼν ἀπὸ βηλοῦ ὄφρʼ ἂν ἵκηται</l>
<l>γῆν ὀλιγηπελέων· ἐμὲ δʼ οὐδʼ ὧς θυμὸν ἀνίει</l>
<l n="25">ἀζηχὴς ὀδύνη Ἡρακλῆος θείοιο,</l>
<l>τὸν σὺ ξὺν Βορέῃ ἀνέμῳ πεπιθοῦσα θυέλλας</l>
<l>πέμψας ἐπʼ ἀτρύγετον πόντον κακὰ μητιόωσα,</l>
<l>καί μιν ἔπειτα Κόων δʼ εὖ ναιομένην ἀπένεικας.</l>
<l>τὸν μὲν ἐγὼν ἔνθεν ῥυσάμην καὶ ἀνήγαγον αὖτις</l>
<l n="30">Ἄργος ἐς ἱππόβοτον καὶ πολλά περ ἀθλήσαντα.</l>
<l>τῶν σʼ αὖτις μνήσω ἵνʼ ἀπολλήξῃς ἀπατάων,</l>
<l>ὄφρα ἴδῃ ἤν τοι χραίσμῃ φιλότης τε καὶ εὐνή,</l>
<l>ἣν ἐμίγης ἐλθοῦσα θεῶν ἄπο καί μʼ ἀπάτησας.</l>
<milestone ed="p" n="34" unit="card"/>
</q>
<l>
<milestone ed="P" unit="para"/>ὣς φάτο, ῥίγησεν δὲ βοῶπις πότνια Ἥρη,</l>
<l n="35">καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l>ἴστω νῦν τόδε Γαῖα καὶ Οὐρανὸς εὐρὺς ὕπερθε</l>
<l>καὶ τὸ κατειβόμενον Στυγὸς ὕδωρ, ὅς τε μέγιστος</l>
<l>ὅρκος δεινότατός τε πέλει μακάρεσσι θεοῖσι,</l>
<l>σή θʼ ἱερὴ κεφαλὴ καὶ νωΐτερον λέχος αὐτῶν</l>
<l n="40">κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι·</l>
<l>μὴ διʼ ἐμὴν ἰότητα Ποσειδάων ἐνοσίχθων</l>
<l>πημαίνει Τρῶάς τε καὶ Ἕκτορα, τοῖσι δʼ ἀρήγει,</l>
<l>ἀλλά που αὐτὸν θυμὸς ἐποτρύνει καὶ ἀνώγει,</l>
<l>τειρομένους δʼ ἐπὶ νηυσὶν ἰδὼν ἐλέησεν Ἀχαιούς.</l>
<l n="45">αὐτάρ τοι καὶ κείνῳ ἐγὼ παραμυθησαίμην</l>
<l>τῇ ἴμεν ᾗ κεν δὴ σὺ κελαινεφὲς ἡγεμονεύῃς.</l>
</q>
<l>
<milestone ed="P" unit="para"/>ὣς φάτο, μείδησεν δὲ πατὴρ ἀνδρῶν τε θεῶν τε,</l>
<l>καί μιν ἀμειβόμενος ἔπεα πτερόεντα προσηύδα·</l>
<q direct="unspecified">
<l>εἰ μὲν δὴ σύ γʼ ἔπειτα βοῶπις πότνια Ἥρη</l>
<l n="50">ἶσον ἐμοὶ φρονέουσα μετʼ ἀθανάτοισι καθίζοις,</l>
<l>τώ κε Ποσειδάων γε, καὶ εἰ μάλα βούλεται ἄλλῃ,</l>
<l>αἶψα μεταστρέψειε νόον μετὰ σὸν καὶ ἐμὸν κῆρ.</l>
<l>ἀλλʼ εἰ δή ῥʼ ἐτεόν γε καὶ ἀτρεκέως ἀγορεύεις,</l>
<l>ἔρχεο νῦν μετὰ φῦλα θεῶν, καὶ δεῦρο κάλεσσον</l>
<l n="55">Ἶρίν τʼ ἐλθέμεναι καὶ Ἀπόλλωνα κλυτότοξον,</l>
<l>ὄφρʼ ἣ μὲν μετὰ λαὸν Ἀχαιῶν χαλκοχιτώνων</l>
<l>ἔλθῃ, καὶ εἴπῃσι Ποσειδάωνι ἄνακτι</l>
<l>παυσάμενον πολέμοιο τὰ ἃ πρὸς δώμαθʼ ἱκέσθαι,</l>
<l>Ἕκτορα δʼ ὀτρύνῃσι μάχην ἐς Φοῖβος Ἀπόλλων,</l>
<l n="60">αὖτις δʼ ἐμπνεύσῃσι μένος, λελάθῃ δʼ ὀδυνάων</l>
<l>αἳ νῦν μιν τείρουσι κατὰ φρένας, αὐτὰρ Ἀχαιοὺς</l>
<l>αὖτις ἀποστρέψῃσιν ἀνάλκιδα φύζαν ἐνόρσας,</l>
<l>φεύγοντες δʼ ἐν νηυσὶ πολυκλήϊσι πέσωσι</l>
<l>Πηλεΐδεω Ἀχιλῆος· ὃ δʼ ἀνστήσει ὃν ἑταῖρον</l>
<l n="65">Πάτροκλον· τὸν δὲ κτενεῖ ἔγχεϊ φαίδιμος Ἕκτωρ</l>
<l>Ἰλίου προπάροιθε πολέας ὀλέσαντʼ αἰζηοὺς</l>
<l>τοὺς ἄλλους, μετὰ δʼ υἱὸν ἐμὸν Σαρπηδόνα δῖον.</l>
<l>τοῦ δὲ χολωσάμενος κτενεῖ Ἕκτορα δῖος Ἀχιλλεύς.</l>
<l>ἐκ τοῦ δʼ ἄν τοι ἔπειτα παλίωξιν παρὰ νηῶν</l>
<l n="70">αἰὲν ἐγὼ τεύχοιμι διαμπερὲς εἰς ὅ κʼ Ἀχαιοὶ</l>
<l>Ἴλιον αἰπὺ ἕλοιεν Ἀθηναίης διὰ βουλάς.</l>
<l>τὸ πρὶν δʼ οὔτʼ ἄρʼ ἐγὼ παύω χόλον οὔτέ τινʼ ἄλλον</l>
<l>ἀθανάτων Δαναοῖσιν ἀμυνέμεν ἐνθάδʼ ἐάσω</l>
<l>πρίν γε τὸ Πηλεΐδαο τελευτηθῆναι ἐέλδωρ,</l>
<l n="75">ὥς οἱ ὑπέστην πρῶτον, ἐμῷ δʼ ἐπένευσα κάρητι,</l>
<l>ἤματι τῷ ὅτʼ ἐμεῖο θεὰ Θέτις ἥψατο γούνων,</l>
<l>λισσομένη τιμῆσαι Ἀχιλλῆα πτολίπορθον.</l>
<milestone ed="p" n="78" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ λευκώλενος Ἥρη,</l>
<l>βῆ δʼ ἐξ Ἰδαίων ὀρέων ἐς μακρὸν Ὄλυμπον.</l>
<l n="80">ὡς δʼ ὅτʼ ἂν ἀΐξῃ νόος ἀνέρος, ὅς τʼ ἐπὶ πολλὴν</l>
<l>γαῖαν ἐληλουθὼς φρεσὶ πευκαλίμῃσι νοήσῃ</l>
<l>ἔνθʼ εἴην ἢ ἔνθα, μενοινήῃσί τε πολλά,</l>
<l>ὣς κραιπνῶς μεμαυῖα διέπτατο πότνια Ἥρη·</l>
<l>ἵκετο δʼ αἰπὺν Ὄλυμπον, ὁμηγερέεσσι δʼ ἐπῆλθεν</l>
<l n="85">ἀθανάτοισι θεοῖσι Διὸς δόμῳ· οἳ δὲ ἰδόντες</l>
<l>πάντες ἀνήϊξαν καὶ δεικανόωντο δέπασσιν.</l>
<l>ἣ δʼ ἄλλους μὲν ἔασε, Θέμιστι δὲ καλλιπαρῄῳ</l>
<l>δέκτο δέπας· πρώτη γὰρ ἐναντίη ἦλθε θέουσα,</l>
<l>καί μιν φωνήσασʼ ἔπεα πτερόεντα προσηύδα·</l>
<q direct="unspecified">
<l n="90">Ἥρη τίπτε βέβηκας; ἀτυζομένῃ δὲ ἔοικας·</l>
<l>ἦ μάλα δή σʼ ἐφόβησε Κρόνου πάϊς, ὅς τοι ἀκοίτης.</l>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα θεὰ λευκώλενος Ἥρη·</l>
<q direct="unspecified">
<l>μή με θεὰ Θέμι ταῦτα διείρεο· οἶσθα καὶ αὐτὴ</l>
<l>οἷος κείνου θυμὸς ὑπερφίαλος καὶ ἀπηνής.</l>
<l n="95">ἀλλὰ σύ γʼ ἄρχε θεοῖσι δόμοις ἔνι δαιτὸς ἐΐσης·</l>
<l>ταῦτα δὲ καὶ μετὰ πᾶσιν ἀκούσεαι ἀθανάτοισιν</l>
<l>οἷα Ζεὺς κακὰ ἔργα πιφαύσκεται· οὐδέ τί φημι</l>
<l>πᾶσιν ὁμῶς θυμὸν κεχαρησέμεν, οὔτε βροτοῖσιν</l>
<l>οὔτε θεοῖς, εἴ πέρ τις ἔτι νῦν δαίνυται εὔφρων.</l>
</q>
<l n="100">
<milestone ed="P" unit="para"/>ἣ μὲν ἄρʼ ὣς εἰποῦσα καθέζετο πότνια Ἥρη,</l>
<l>ὄχθησαν δʼ ἀνὰ δῶμα Διὸς θεοί· ἣ δʼ ἐγέλασσε</l>
<l>χείλεσιν, οὐδὲ μέτωπον ἐπʼ ὀφρύσι κυανέῃσιν</l>
<l>ἰάνθη· πᾶσιν δὲ νεμεσσηθεῖσα μετηύδα·</l>
<q direct="unspecified">
<l>νήπιοι οἳ Ζηνὶ μενεαίνομεν ἀφρονέοντες·</l>
<l n="105">ἦ ἔτι μιν μέμαμεν καταπαυσέμεν ἆσσον ἰόντες</l>
<l>ἢ ἔπει ἠὲ βίῃ· ὃ δʼ ἀφήμενος οὐκ ἀλεγίζει</l>
<l>οὐδʼ ὄθεται· φησὶν γὰρ ἐν ἀθανάτοισι θεοῖσι</l>
<l>κάρτεΐ τε σθένεΐ τε διακριδὸν εἶναι ἄριστος.</l>
<l>τὼ ἔχεθʼ ὅττί κεν ὔμμι κακὸν πέμπῃσιν ἑκάστῳ.</l>
<l n="110">ἤδη γὰρ νῦν ἔλπομʼ Ἄρηΐ γε πῆμα τετύχθαι·</l>
<l>υἱὸς γάρ οἱ ὄλωλε μάχῃ ἔνι φίλτατος ἀνδρῶν</l>
<l>Ἀσκάλαφος, τόν φησιν ὃν ἔμμεναι ὄβριμος Ἄρης.</l>
<milestone ed="p" n="113" unit="card"/>
</q>
<l>
<milestone ed="P" unit="para"/>ὣς ἔφατʼ, αὐτὰρ Ἄρης θαλερὼ πεπλήγετο μηρὼ</l>
<l>χερσὶ καταπρηνέσσʼ, ὀλοφυρόμενος δʼ ἔπος ηὔδα·</l>
<q direct="unspecified">
<l n="115">μὴ νῦν μοι νεμεσήσετʼ Ὀλύμπια δώματʼ ἔχοντες</l>
<l>τίσασθαι φόνον υἷος ἰόντʼ ἐπὶ νῆας Ἀχαιῶν,</l>
<l>εἴ πέρ μοι καὶ μοῖρα Διὸς πληγέντι κεραυνῷ</l>
<l>κεῖσθαι ὁμοῦ νεκύεσσι μεθʼ αἵματι καὶ κονίῃσιν.</l>
</q>
<l>
<milestone ed="P" unit="para"/>ὣς φάτο, καί ῥʼ ἵππους κέλετο Δεῖμόν τε Φόβον τε</l>
<l n="120">ζευγνύμεν, αὐτὸς δʼ ἔντεʼ ἐδύσετο παμφανόωντα.</l>
<l>ἔνθά κʼ ἔτι μείζων τε καὶ ἀργαλεώτερος ἄλλος</l>
<l>πὰρ Διὸς ἀθανάτοισι χόλος καὶ μῆνις ἐτύχθη,</l>
<l>εἰ μὴ Ἀθήνη πᾶσι περιδείσασα θεοῖσιν</l>
<l>ὦρτο διὲκ προθύρου, λίπε δὲ θρόνον ἔνθα θάασσε,</l>
<l n="125">τοῦ δʼ ἀπὸ μὲν κεφαλῆς κόρυθʼ εἵλετο καὶ σάκος ὤμων,</l>
<l>ἔγχος δʼ ἔστησε στιβαρῆς ἀπὸ χειρὸς ἑλοῦσα</l>
<l>χάλκεον· ἣ δʼ ἐπέεσσι καθάπτετο θοῦρον Ἄρηα·</l>
<q direct="unspecified">
<l>μαινόμενε φρένας ἠλὲ διέφθορας· ἦ νύ τοι αὔτως</l>
<l>οὔατʼ ἀκουέμεν ἐστί, νόος δʼ ἀπόλωλε καὶ αἰδώς.</l>
<l n="130">οὐκ ἀΐεις ἅ τέ φησι θεὰ λευκώλενος Ἥρη</l>
<l>ἣ δὴ νῦν πὰρ Ζηνὸς Ὀλυμπίου εἰλήλουθεν;</l>
<l>ἦ ἐθέλεις αὐτὸς μὲν ἀναπλήσας κακὰ πολλὰ</l>
<l>ἂψ ἴμεν Οὔλυμπον δὲ καὶ ἀχνύμενός περ ἀνάγκῃ,</l>
<l>αὐτὰρ τοῖς ἄλλοισι κακὸν μέγα πᾶσι φυτεῦσαι;</l>
<l n="135">αὐτίκα γὰρ Τρῶας μὲν ὑπερθύμους καὶ Ἀχαιοὺς</l>
<l>λείψει, ὃ δʼ ἡμέας εἶσι κυδοιμήσων ἐς Ὄλυμπον,</l>
<l>μάρψει δʼ ἑξείης ὅς τʼ αἴτιος ὅς τε καὶ οὐκί.</l>
<l>τώ σʼ αὖ νῦν κέλομαι μεθέμεν χόλον υἷος ἑῆος·</l>
<l>ἤδη γάρ τις τοῦ γε βίην καὶ χεῖρας ἀμείνων</l>
<l n="140">ἢ πέφατʼ, ἢ καὶ ἔπειτα πεφήσεται· ἀργαλέον δὲ</l>
<l>πάντων ἀνθρώπων ῥῦσθαι γενεήν τε τόκον τε.</l>
</q>
<l>
<milestone ed="P" unit="para"/>ὣς εἰποῦσʼ ἵδρυσε θρόνῳ ἔνι θοῦρον Ἄρηα.</l>
<l>Ἥρη δʼ Ἀπόλλωνα καλέσσατο δώματος ἐκτὸς</l>
<l>Ἶρίν θʼ, ἥ τε θεοῖσι μετάγγελος ἀθανάτοισι,</l>
<l n="145">καί σφεας φωνήσασʼ ἔπεα πτερόεντα προσηύδα·</l>
<q direct="unspecified">
<l>Ζεὺς σφὼ εἰς Ἴδην κέλετʼ ἐλθέμεν ὅττι τάχιστα·</l>
<l>αὐτὰρ ἐπὴν ἔλθητε, Διός τʼ εἰς ὦπα ἴδησθε,</l>
<l>ἕρδειν ὅττί κε κεῖνος ἐποτρύνῃ καὶ ἀνώγῃ.</l>
<milestone ed="p" n="149" unit="card"/>
</q>
<l>
<milestone ed="P" unit="para"/>ἣ μὲν ἄρʼ ὣς εἰποῦσα πάλιν κίε πότνια Ἥρη,</l>
<l n="150">ἕζετο δʼ εἰνὶ θρόνῳ· τὼ δʼ ἀΐξαντε πετέσθην.</l>
<l>Ἴδην δʼ ἵκανον πολυπίδακα μητέρα θηρῶν,</l>
<l>εὗρον δʼ εὐρύοπα Κρονίδην ἀνὰ Γαργάρῳ ἄκρῳ</l>
<l>ἥμενον· ἀμφὶ δέ μιν θυόεν νέφος ἐστεφάνωτο.</l>
<l>τὼ δὲ πάροιθʼ ἐλθόντε Διὸς νεφεληγερέταο</l>
<l n="155">στήτην· οὐδέ σφωϊν ἰδὼν ἐχολώσατο θυμῷ,</l>
<l>ὅττί οἱ ὦκʼ ἐπέεσσι φίλης ἀλόχοιο πιθέσθην.</l>
<l>Ἶριν δὲ προτέρην ἔπεα πτερόεντα προσηύδα·</l>
<q direct="unspecified">
<l>βάσκʼ ἴθι Ἶρι ταχεῖα, Ποσειδάωνι ἄνακτι</l>
<l>πάντα τάδʼ ἀγγεῖλαι, μὴ δὲ ψευδάγγελος εἶναι.</l>
<l n="160">παυσάμενόν μιν ἄνωχθι μάχης ἠδὲ πτολέμοιο</l>
<l>ἔρχεσθαι μετὰ φῦλα θεῶν ἢ εἰς ἅλα δῖαν.</l>
<l>εἰ δέ μοι οὐκ ἐπέεσσʼ ἐπιπείσεται, ἀλλʼ ἀλογήσει,</l>
<l>φραζέσθω δὴ ἔπειτα κατὰ φρένα καὶ κατὰ θυμὸν</l>
<l>μή μʼ οὐδὲ κρατερός περ ἐὼν ἐπιόντα ταλάσσῃ</l>
<l n="165">μεῖναι, ἐπεί εὑ φημὶ βίῃ πολὺ φέρτερος εἶναι</l>
<l>καὶ γενεῇ πρότερος· τοῦ δʼ οὐκ ὄθεται φίλον ἦτορ</l>
<l>ἶσον ἐμοὶ φάσθαι, τόν τε στυγέουσι καὶ ἄλλοι.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε ποδήνεμος ὠκέα Ἶρις,</l>
<l>βῆ δὲ κατʼ Ἰδαίων ὀρέων εἰς Ἴλιον ἱρήν.</l>
<l n="170">ὡς δʼ ὅτʼ ἂν ἐκ νεφέων πτῆται νιφὰς ἠὲ χάλαζα</l>
<l>ψυχρὴ ὑπὸ ῥιπῆς αἰθρηγενέος Βορέαο,</l>
<l>ὣς κραιπνῶς μεμαυῖα διέπτατο ὠκέα Ἶρις,</l>
<l>ἀγχοῦ δʼ ἱσταμένη προσέφη κλυτὸν ἐννοσίγαιον·</l>
<q direct="unspecified">
<l>ἀγγελίην τινά τοι γαιήοχε κυανοχαῖτα</l>
<l n="175">ἦλθον δεῦρο φέρουσα παραὶ Διὸς αἰγιόχοιο.</l>
<l>παυσάμενόν σʼ ἐκέλευσε μάχης ἠδὲ πτολέμοιο</l>
<l>ἔρχεσθαι μετὰ φῦλα θεῶν ἢ εἰς ἅλα δῖαν.</l>
<l>εἰ δέ οἱ οὐκ ἐπέεσσʼ ἐπιπείσεαι, ἀλλʼ ἀλογήσεις,</l>
<l>ἠπείλει καὶ κεῖνος ἐναντίβιον πολεμίξων</l>
<l n="180">ἐνθάδʼ ἐλεύσεσθαι· σὲ δʼ ὑπεξαλέασθαι ἄνωγε</l>
<l>χεῖρας, ἐπεὶ σέο φησὶ βίῃ πολὺ φέρτερος εἶναι</l>
<l>καὶ γενεῇ πρότερος· σὸν δʼ οὐκ ὄθεται φίλον ἦτορ</l>
<l>ἶσόν οἱ φάσθαι, τόν τε στυγέουσι καὶ ἄλλοι.</l>
<milestone ed="p" n="184" unit="card"/>
<l>
<milestone ed="P" unit="para"/>τὴν δὲ μέγʼ ὀχθήσας προσέφη κλυτὸς ἐννοσίγαιος·</l>
<q direct="unspecified">
<l n="185">ὢ πόποι ἦ ῥʼ ἀγαθός περ ἐὼν ὑπέροπλον ἔειπεν</l>
<q direct="unspecified">
<l>εἴ μʼ ὁμότιμον ἐόντα βίῃ ἀέκοντα καθέξει.</l>
<l>τρεῖς γάρ τʼ ἐκ Κρόνου εἰμὲν ἀδελφεοὶ οὓς τέκετο Ῥέα</l>
<l>Ζεὺς καὶ ἐγώ, τρίτατος δʼ Ἀΐδης ἐνέροισιν ἀνάσσων.</l>
<l>τριχθὰ δὲ πάντα δέδασται, ἕκαστος δʼ ἔμμορε τιμῆς·</l>
<l n="190">ἤτοι ἐγὼν ἔλαχον πολιὴν ἅλα ναιέμεν αἰεὶ</l>
<l>παλλομένων, Ἀΐδης δʼ ἔλαχε ζόφον ἠερόεντα,</l>
<l>Ζεὺς δʼ ἔλαχʼ οὐρανὸν εὐρὺν ἐν αἰθέρι καὶ νεφέλῃσι·</l>
<l>γαῖα δʼ ἔτι ξυνὴ πάντων καὶ μακρὸς Ὄλυμπος.</l>
<l>τώ ῥα καὶ οὔ τι Διὸς βέομαι φρεσίν, ἀλλὰ ἕκηλος</l>
<l n="195">καὶ κρατερός περ ἐὼν μενέτω τριτάτῃ ἐνὶ μοίρῃ.</l>
<l>χερσὶ δὲ μή τί με πάγχυ κακὸν ὣς δειδισσέσθω·</l>
<l>θυγατέρεσσιν γάρ τε καὶ υἱάσι βέλτερον εἴη</l>
<l>ἐκπάγλοις ἐπέεσσιν ἐνισσέμεν οὓς τέκεν αὐτός,</l>
<l>οἵ ἑθεν ὀτρύνοντος ἀκούσονται καὶ ἀνάγκῃ.</l>
</q>
<l n="200">
<milestone ed="P" unit="para"/>τὸν δʼ ἠμείβετʼ ἔπειτα ποδήνεμος ὠκέα Ἶρις·</l>
<q direct="unspecified">
<l>οὕτω γὰρ δή τοι γαιήοχε κυανοχαῖτα</l>
<l>τόνδε φέρω Διὶ μῦθον ἀπηνέα τε κρατερόν τε,</l>
<l>ἦ τι μεταστρέψεις; στρεπταὶ μέν τε φρένες ἐσθλῶν.</l>
<l>οἶσθʼ ὡς πρεσβυτέροισιν Ἐρινύες αἰὲν ἕπονται.</l>
<l n="205">
<milestone ed="P" unit="para"/>τὴν δʼ αὖτε προσέειπε Ποσειδάων ἐνοσίχθων·</l>
<q direct="unspecified">
<l>Ἶρι θεὰ μάλα τοῦτο ἔπος κατὰ μοῖραν ἔειπες·</l>
<q direct="unspecified">
<l>ἐσθλὸν καὶ τὸ τέτυκται ὅτʼ ἄγγελος αἴσιμα εἰδῇ.</l>
<l>ἀλλὰ τόδʼ αἰνὸν ἄχος κραδίην καὶ θυμὸν ἱκάνει</l>
<l>ὁππότʼ ἂν ἰσόμορον καὶ ὁμῇ πεπρωμένον αἴσῃ</l>
<l n="210">νεικείειν ἐθέλῃσι χολωτοῖσιν ἐπέεσσιν.</l>
<l>ἀλλʼ ἤτοι νῦν μέν κε νεμεσσηθεὶς ὑποείξω·</l>
<l>ἄλλο δέ τοι ἐρέω, καὶ ἀπειλήσω τό γε θυμῷ·</l>
<l>αἴ κεν ἄνευ ἐμέθεν καὶ Ἀθηναίης ἀγελείης</l>
<l>Ἥρης Ἑρμείω τε καὶ Ἡφαίστοιο ἄνακτος</l>
<l n="215">Ἰλίου αἰπεινῆς πεφιδήσεται, οὐδʼ ἐθελήσει</l>
<l>ἐκπέρσαι, δοῦναι δὲ μέγα κράτος Ἀργείοισιν,</l>
<l>ἴστω τοῦθʼ ὅτι νῶϊν ἀνήκεστος χόλος ἔσται.</l>
</q>
<l>
<milestone ed="P" unit="para"/>ὣς εἰπὼν λίπε λαὸν Ἀχαιϊκὸν ἐννοσίγαιος,</l>
<l>δῦνε δὲ πόντον ἰών, πόθεσαν δʼ ἥρωες Ἀχαιοί.</l>
<milestone ed="p" n="220" unit="card"/>
<l n="220">
<milestone ed="P" unit="para"/>καὶ τότʼ Ἀπόλλωνα προσέφη νεφεληγερέτα Ζεύς·</l>
<q direct="unspecified">
<l>ἔρχεο νῦν φίλε Φοῖβε μεθʼ Ἕκτορα χαλκοκορυστήν·</l>
<l>ἤδη μὲν γάρ τοι γαιήοχος ἐννοσίγαιος</l>
<l>οἴχεται εἰς ἅλα δῖαν ἀλευάμενος χόλον αἰπὺν</l>
<l>ἡμέτερον· μάλα γάρ κε μάχης ἐπύθοντο καὶ ἄλλοι,</l>
<l n="225">οἵ περ ἐνέρτεροί εἰσι θεοὶ Κρόνον ἀμφὶς ἐόντες.</l>
<l>ἀλλὰ τόδʼ ἠμὲν ἐμοὶ πολὺ κέρδιον ἠδέ οἱ αὐτῷ</l>
<l>ἔπλετο, ὅττι πάροιθε νεμεσσηθεὶς ὑπόειξε</l>
<l>χεῖρας ἐμάς, ἐπεὶ οὔ κεν ἀνιδρωτί γʼ ἐτελέσθη.</l>
<l>ἀλλὰ σύ γʼ ἐν χείρεσσι λάβʼ αἰγίδα θυσσανόεσσαν,</l>
<l n="230">τῇ μάλʼ ἐπισσείων φοβέειν ἥρωας Ἀχαιούς·</l>
<l>σοὶ δʼ αὐτῷ μελέτω ἑκατηβόλε φαίδιμος Ἕκτωρ·</l>
<l>τόφρα γὰρ οὖν οἱ ἔγειρε μένος μέγα, ὄφρʼ ἂν Ἀχαιοὶ</l>
<l>φεύγοντες νῆάς τε καὶ Ἑλλήσποντον ἵκωνται.</l>
<l>κεῖθεν δʼ αὐτὸς ἐγὼ φράσομαι ἔργον τε ἔπος τε,</l>
<l n="235">ὥς κε καὶ αὖτις Ἀχαιοὶ ἀναπνεύσωσι πόνοιο.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἄρα πατρὸς ἀνηκούστησεν Ἀπόλλων,</l>
<l>βῆ δὲ κατʼ Ἰδαίων ὀρέων ἴρηκι ἐοικὼς</l>
<l>ὠκέϊ φασσοφόνῳ, ὅς τʼ ὤκιστος πετεηνῶν.</l>
<l>εὗρʼ υἱὸν Πριάμοιο δαΐφρονος Ἕκτορα δῖον</l>
<l n="240">ἥμενον, οὐδʼ ἔτι κεῖτο, νέον δʼ ἐσαγείρετο θυμόν,</l>
<l>ἀμφὶ ἓ γιγνώσκων ἑτάρους· ἀτὰρ ἆσθμα καὶ ἱδρὼς</l>
<l>παύετʼ, ἐπεί μιν ἔγειρε Διὸς νόος αἰγιόχοιο.</l>
<l>ἀγχοῦ δʼ ἱστάμενος προσέφη ἑκάεργος Ἀπόλλων·</l>
<q direct="unspecified">
<l>Ἕκτορ υἱὲ Πριάμοιο, τί ἢ δὲ σὺ νόσφιν ἀπʼ ἄλλων</l>
<l n="245">ἧσʼ ὀλιγηπελέων; ἦ πού τί σε κῆδος ἱκάνει;</l>
<l>
<milestone ed="P" unit="para"/>τὸν δʼ ὀλιγοδρανέων προσέφη κορυθαίολος Ἕκτωρ·</l>
<q direct="unspecified">
<l>τίς δὲ σύ ἐσσι φέριστε θεῶν ὅς μʼ εἴρεαι ἄντην;</l>
<l>οὐκ ἀΐεις ὅ με νηυσὶν ἔπι πρυμνῇσιν Ἀχαιῶν</l>
<l>οὓς ἑτάρους ὀλέκοντα βοὴν ἀγαθὸς βάλεν Αἴας</l>
<l n="250">χερμαδίῳ πρὸς στῆθος, ἔπαυσε δὲ θούριδος ἀλκῆς;</l>
<l>καὶ δὴ ἔγωγʼ ἐφάμην νέκυας καὶ δῶμʼ Ἀΐδαο</l>
<l>ἤματι τῷδʼ ἵξεσθαι, ἐπεὶ φίλον ἄϊον ἦτορ.</l>
<milestone ed="p" n="253" unit="card"/>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἑκάεργος Ἀπόλλων·</l>
<q direct="unspecified">
<l>θάρσει νῦν· τοῖόν τοι ἀοσσητῆρα Κρονίων</l>
<l n="255">ἐξ Ἴδης προέηκε παρεστάμεναι καὶ ἀμύνειν</l>
<l>Φοῖβον Ἀπόλλωνα χρυσάορον, ὅς σε πάρος περ</l>
<l>ῥύομʼ, ὁμῶς αὐτόν τε καὶ αἰπεινὸν πτολίεθρον.</l>
<l>ἀλλʼ ἄγε νῦν ἱππεῦσιν ἐπότρυνον πολέεσσι</l>
<l>νηυσὶν ἔπι γλαφυρῇσιν ἐλαυνέμεν ὠκέας ἵππους·</l>
<l n="260">αὐτὰρ ἐγὼ προπάροιθε κιὼν ἵπποισι κέλευθον</l>
<l>πᾶσαν λειανέω, τρέψω δʼ ἥρωας Ἀχαιούς.</l>
</q>
<l>
<milestone ed="P" unit="para"/>ὣς εἰπὼν ἔμπνευσε μένος μέγα ποιμένι λαῶν.</l>
<l>ὡς δʼ ὅτε τις στατὸς ἵππος ἀκοστήσας ἐπὶ φάτνῃ</l>
<l>δεσμὸν ἀπορρήξας θείῃ πεδίοιο κροαίνων</l>
<l n="265">εἰωθὼς λούεσθαι ἐϋρρεῖος ποταμοῖο</l>
<l>κυδιόων· ὑψοῦ δὲ κάρη ἔχει, ἀμφὶ δὲ χαῖται</l>
<l>ὤμοις ἀΐσσονται· ὃ δʼ ἀγλαΐηφι πεποιθὼς</l>
<l>ῥίμφά ἑ γοῦνα φέρει μετά τʼ ἤθεα καὶ νομὸν ἵππων·</l>
<l>ὣς Ἕκτωρ λαιψηρὰ πόδας καὶ γούνατʼ ἐνώμα</l>
<l n="270">ὀτρύνων ἱππῆας, ἐπεὶ θεοῦ ἔκλυεν αὐδήν.</l>
<l>οἳ δʼ ὥς τʼ ἢ ἔλαφον κεραὸν ἢ ἄγριον αἶγα</l>
<l>ἐσσεύαντο κύνες τε καὶ ἀνέρες ἀγροιῶται·</l>
<l>τὸν μέν τʼ ἠλίβατος πέτρη καὶ δάσκιος ὕλη</l>
<l>εἰρύσατʼ, οὐδʼ ἄρα τέ σφι κιχήμεναι αἴσιμον ἦεν·</l>
<l n="275">τῶν δέ θʼ ὑπὸ ἰαχῆς ἐφάνη λὶς ἠϋγένειος</l>
<l>εἰς ὁδόν, αἶψα δὲ πάντας ἀπέτραπε καὶ μεμαῶτας·</l>
<l>ὣς Δαναοὶ εἷος μὲν ὁμιλαδὸν αἰὲν ἕποντο</l>
<l>νύσσοντες ξίφεσίν τε καὶ ἔγχεσιν ἀμφιγύοισιν·</l>
<l>αὐτὰρ ἐπεὶ ἴδον Ἕκτορʼ ἐποιχόμενον στίχας ἀνδρῶν</l>
<milestone ed="p" n="281" unit="card"/>
<l n="280">τάρβησαν, πᾶσιν δὲ παραὶ ποσὶ κάππεσε θυμός.</l>
<l>
<milestone ed="P" unit="para"/>τοῖσι δʼ ἔπειτʼ ἀγόρευε Θόας Ἀνδραίμονος υἱός,</l>
<l>Αἰτωλῶν ὄχʼ ἄριστος ἐπιστάμενος μὲν ἄκοντι</l>
<l>ἐσθλὸς δʼ ἐν σταδίῃ· ἀγορῇ δέ ἑ παῦροι Ἀχαιῶν</l>
<l>νίκων, ὁππότε κοῦροι ἐρίσσειαν περὶ μύθων·</l>
<l n="285">ὅ σφιν ἐϋφρονέων ἀγορήσατο καὶ μετέειπεν·</l>
<q direct="unspecified">
<l>ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι,</l>
<l>οἷον δʼ αὖτʼ ἐξαῦτις ἀνέστη κῆρας ἀλύξας</l>
<l>Ἕκτωρ· ἦ θήν μιν μάλα ἔλπετο θυμὸς ἑκάστου</l>
<l>χερσὶν ὑπʼ Αἴαντος θανέειν Τελαμωνιάδαο.</l>
<l n="290">ἀλλά τις αὖτε θεῶν ἐρρύσατο καὶ ἐσάωσεν</l>
<l>Ἕκτορʼ, ὃ δὴ πολλῶν Δαναῶν ὑπὸ γούνατʼ ἔλυσεν,</l>
<l>ὡς καὶ νῦν ἔσσεσθαι ὀΐομαι· οὐ γὰρ ἄτερ γε</l>
<l>Ζηνὸς ἐριγδούπου πρόμος ἵσταται ὧδε μενοινῶν.</l>
<l>ἀλλʼ ἄγεθʼ ὡς ἂν ἐγὼν εἴπω πειθώμεθα πάντες.</l>
<l n="295">πληθὺν μὲν ποτὶ νῆας ἀνώξομεν ἀπονέεσθαι·</l>
<l>αὐτοὶ δʼ, ὅσσοι ἄριστοι ἐνὶ στρατῷ εὐχόμεθʼ εἶναι,</l>
<l>στήομεν, εἴ κεν πρῶτον ἐρύξομεν ἀντιάσαντες</l>
<l>δούρατʼ ἀνασχόμενοι· τὸν δʼ οἴω καὶ μεμαῶτα</l>
<l>θυμῷ δείσεσθαι Δαναῶν καταδῦναι ὅμιλον.</l>
</q>
<l n="300">
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδὲ πίθοντο·</l>
<l>οἳ μὲν ἄρʼ ἀμφʼ Αἴαντα καὶ Ἰδομενῆα ἄνακτα</l>
<l>Τεῦκρον Μηριόνην τε Μέγην τʼ ἀτάλαντον Ἄρηϊ</l>
<l>ὑσμίνην ἤρτυνον ἀριστῆας καλέσαντες</l>
<l>Ἕκτορι καὶ Τρώεσσιν ἐναντίον· αὐτὰρ ὀπίσσω</l>
<l n="305">ἣ πληθὺς ἐπὶ νῆας Ἀχαιῶν ἀπονέοντο.</l>
<l>
<milestone ed="P" unit="para"/>Τρῶες δὲ προὔτυψαν ἀολλέες, ἦρχε δʼ ἄρʼ Ἕκτωρ</l>
<l>μακρὰ βιβάς· πρόσθεν δὲ κίʼ αὐτοῦ Φοῖβος Ἀπόλλων</l>
<l>εἱμένος ὤμοιιν νεφέλην, ἔχε δʼ αἰγίδα θοῦριν</l>
<l>δεινὴν ἀμφιδάσειαν ἀριπρεπέʼ, ἣν ἄρα χαλκεὺς</l>
<l n="310">Ἥφαιστος Διὶ δῶκε φορήμεναι ἐς φόβον ἀνδρῶν·</l>
<l>τὴν ἄρʼ ὅ γʼ ἐν χείρεσσιν ἔχων ἡγήσατο λαῶν.</l>
<milestone ed="p" n="312" unit="card"/>
<l>
<milestone ed="P" unit="para"/>Ἀργεῖοι δʼ ὑπέμειναν ἀολλέες, ὦρτο δʼ ἀϋτὴ</l>
<l>ὀξεῖʼ ἀμφοτέρωθεν, ἀπὸ νευρῆφι δʼ ὀϊστοὶ</l>
<l>θρῷσκον· πολλὰ δὲ δοῦρα θρασειάων ἀπὸ χειρῶν</l>
<l n="315">ἄλλα μὲν ἐν χροῒ πήγνυτʼ ἀρηϊθόων αἰζηῶν,</l>
<l>πολλὰ δὲ καὶ μεσσηγὺ πάρος χρόα λευκὸν ἐπαυρεῖν</l>
<l>ἐν γαίῃ ἵσταντο λιλαιόμενα χροὸς ἆσαι.</l>
<l>ὄφρα μὲν αἰγίδα χερσὶν ἔχʼ ἀτρέμα Φοῖβος Ἀπόλλων,</l>
<l>τόφρα μάλʼ ἀμφοτέρων βέλεʼ ἥπτετο, πῖπτε δὲ λαός.</l>
<l n="320">αὐτὰρ ἐπεὶ κατʼ ἐνῶπα ἰδὼν Δαναῶν ταχυπώλων</l>
<l>σεῖσʼ, ἐπὶ δʼ αὐτὸς ἄϋσε μάλα μέγα, τοῖσι δὲ θυμὸν</l>
<l>ἐν στήθεσσιν ἔθελξε, λάθοντο δὲ θούριδος ἀλκῆς.</l>
<l>οἳ δʼ ὥς τʼ ἠὲ βοῶν ἀγέλην ἢ πῶϋ μέγʼ οἰῶν</l>
<l>θῆρε δύω κλονέωσι μελαίνης νυκτὸς ἀμολγῷ</l>
<l n="325">ἐλθόντʼ ἐξαπίνης σημάντορος οὐ παρεόντος,</l>
<l>ὣς ἐφόβηθεν Ἀχαιοὶ ἀνάλκιδες· ἐν γὰρ Ἀπόλλων</l>
<l>ἧκε φόβον, Τρωσὶν δὲ καὶ Ἕκτορι κῦδος ὄπαζεν.</l>
<l>
<milestone ed="P" unit="para"/>ἔνθα δʼ ἀνὴρ ἕλεν ἄνδρα κεδασθείσης ὑσμίνης.</l>
<l>Ἕκτωρ μὲν Στιχίον τε καὶ Ἀρκεσίλαον ἔπεφνε,</l>
<l n="330">τὸν μὲν Βοιωτῶν ἡγήτορα χαλκοχιτώνων,</l>
<l>τὸν δὲ Μενεσθῆος μεγαθύμου πιστὸν ἑταῖρον·</l>
<l>Αἰνείας δὲ Μέδοντα καὶ Ἴασον ἐξενάριξεν.</l>
<l>ἤτοι ὃ μὲν νόθος υἱὸς Ὀϊλῆος θείοιο</l>
<l>ἔσκε Μέδων Αἴαντος ἀδελφεός· αὐτὰρ ἔναιεν</l>
<l n="335">ἐν Φυλάκῃ γαίης ἄπο πατρίδος ἄνδρα κατακτὰς</l>
<l>γνωτὸν μητρυιῆς Ἐριώπιδος, ἣν ἔχʼ Ὀϊλεύς·</l>
<l>Ἴασος αὖτʼ ἀρχὸς μὲν Ἀθηναίων ἐτέτυκτο,</l>
<l>υἱὸς δὲ Σφήλοιο καλέσκετο Βουκολίδαο.</l>
<l>Μηκιστῆ δʼ ἕλε Πουλυδάμας, Ἐχίον δὲ Πολίτης</l>
<l n="340">πρώτῃ ἐν ὑσμίνῃ, Κλονίον δʼ ἕλε δῖος Ἀγήνωρ.</l>
<l>Δηΐοχον δὲ Πάρις βάλε νείατον ὦμον ὄπισθε</l>
<l>φεύγοντʼ ἐν προμάχοισι, διὰ πρὸ δὲ χαλκὸν ἔλασσεν.</l>
<milestone ed="p" n="343" unit="card"/>
<l>
<milestone ed="P" unit="para"/>ὄφρʼ οἳ τοὺς ἐνάριζον ἀπʼ ἔντεα, τόφρα δʼ Ἀχαιοὶ</l>
<l>τάφρῳ καὶ σκολόπεσσιν ἐνιπλήξαντες ὀρυκτῇ</l>
<l n="345">ἔνθα καὶ ἔνθα φέβοντο, δύοντο δὲ τεῖχος ἀνάγκῃ.</l>
<l>Ἕκτωρ δὲ Τρώεσσιν ἐκέκλετο μακρὸν ἀΰσας</l>
<q direct="unspecified">
<l>νηυσὶν ἐπισσεύεσθαι, ἐᾶν δʼ ἔναρα βροτόεντα·</l>
<l>ὃν δʼ ἂν ἐγὼν ἀπάνευθε νεῶν ἑτέρωθι νοήσω,</l>
<l>αὐτοῦ οἱ θάνατον μητίσομαι, οὐδέ νυ τόν γε</l>
<l n="350">γνωτοί τε γνωταί τε πυρὸς λελάχωσι θανόντα,</l>
<l>ἀλλὰ κύνες ἐρύουσι πρὸ ἄστεος ἡμετέροιο.</l>
</q>
<l>
<milestone ed="P" unit="para"/>ὣς εἰπὼν μάστιγι κατωμαδὸν ἤλασεν ἵππους</l>
<l>κεκλόμενος Τρώεσσι κατὰ στίχας· οἳ δὲ σὺν αὐτῷ</l>
<l>πάντες ὁμοκλήσαντες ἔχον ἐρυσάρματας ἵππους</l>
<l n="355">ἠχῇ θεσπεσίῃ· προπάροιθε δὲ Φοῖβος Ἀπόλλων</l>
<l>ῥεῖʼ ὄχθας καπέτοιο βαθείης ποσσὶν ἐρείπων</l>
<l>ἐς μέσσον κατέβαλλε, γεφύρωσεν δὲ κέλευθον</l>
<l>μακρὴν ἠδʼ εὐρεῖαν, ὅσον τʼ ἐπὶ δουρὸς ἐρωὴ</l>
<l>γίγνεται, ὁππότʼ ἀνὴρ σθένεος πειρώμενος ᾗσι.</l>
<l n="360">τῇ ῥʼ οἵ γε προχέοντο φαλαγγηδόν, πρὸ δʼ Ἀπόλλων</l>
<l>αἰγίδʼ ἔχων ἐρίτιμον· ἔρειπε δὲ τεῖχος Ἀχαιῶν</l>
<l>ῥεῖα μάλʼ, ὡς ὅτε τις ψάμαθον πάϊς ἄγχι θαλάσσης,</l>
<l>ὅς τʼ ἐπεὶ οὖν ποιήσῃ ἀθύρματα νηπιέῃσιν</l>
<l>ἂψ αὖτις συνέχευε ποσὶν καὶ χερσὶν ἀθύρων.</l>
<l n="365">ὥς ῥα σὺ ἤϊε Φοῖβε πολὺν κάματον καὶ ὀϊζὺν</l>
<l>σύγχεας Ἀργείων, αὐτοῖσι δὲ φύζαν ἐνῶρσας.</l>
</q>
<l>
<milestone ed="P" unit="para"/>ὣς οἳ μὲν παρὰ νηυσὶν ἐρητύοντο μένοντες,</l>
<l>ἀλλήλοισί τε κεκλόμενοι καὶ πᾶσι θεοῖσι</l>
<l>χεῖρας ἀνίσχοντες μεγάλʼ εὐχετόωντο ἕκαστος·</l>
<l n="370">Νέστωρ αὖτε μάλιστα Γερήνιος οὖρος Ἀχαιῶν</l>
<l>εὔχετο χεῖρʼ ὀρέγων εἰς οὐρανὸν ἀστερόεντα·</l>
<l>Ζεῦ πάτερ εἴ ποτέ τίς τοι ἐν Ἄργεΐ περ πολυπύρῳ</l>
<l>ἢ βοὸς ἢ οἰὸς κατὰ πίονα μηρία καίων</l>
<l>εὔχετο νοστῆσαι, σὺ δʼ ὑπέσχεο καὶ κατένευσας,</l>
<l n="375">τῶν μνῆσαι καὶ ἄμυνον Ὀλύμπιε νηλεὲς ἦμαρ,</l>
<l>μηδʼ οὕτω Τρώεσσιν ἔα δάμνασθαι Ἀχαιούς.</l>
</q>
<l>
<milestone ed="P" unit="para"/>ὣς ἔφατʼ εὐχόμενος, μέγα δʼ ἔκτυπε μητίετα Ζεύς,</l>
<l>ἀράων ἀΐων Νηληϊάδαο γέροντος.</l>
<milestone ed="p" n="379" unit="card"/>
</q>
<l>
<milestone ed="P" unit="para"/>Τρῶες δʼ ὡς ἐπύθοντο Διὸς κτύπον αἰγιόχοιο,</l>
<l n="380">μᾶλλον ἐπʼ Ἀργείοισι θόρον, μνήσαντο δὲ χάρμης.</l>
<l>οἳ δʼ ὥς τε μέγα κῦμα θαλάσσης εὐρυπόροιο</l>
<l>νηὸς ὑπὲρ τοίχων καταβήσεται, ὁππότʼ ἐπείγῃ</l>
<l>ἲς ἀνέμου· ἣ γάρ τε μάλιστά γε κύματʼ ὀφέλλει·</l>
<l>ὣς Τρῶες μεγάλῃ ἰαχῇ κατὰ τεῖχος ἔβαινον,</l>
<l n="385">ἵππους δʼ εἰσελάσαντες ἐπὶ πρύμνῃσι μάχοντο</l>
<l>ἔγχεσιν ἀμφιγύοις αὐτοσχεδόν, οἳ μὲν ἀφʼ ἵππων,</l>
<l>οἳ δʼ ἀπὸ νηῶν ὕψι μελαινάων ἐπιβάντες</l>
<l>μακροῖσι ξυστοῖσι, τά ῥά σφʼ ἐπὶ νηυσὶν ἔκειτο</l>
<l>ναύμαχα κολλήεντα, κατὰ στόμα εἱμένα χαλκῷ.</l>
<l n="390">
<milestone ed="P" unit="para"/>Πάτροκλος δʼ εἷος μὲν Ἀχαιοί τε Τρῶές τε</l>
<l>τείχεος ἀμφεμάχοντο θοάων ἔκτοθι νηῶν,</l>
<l>τόφρʼ ὅ γʼ ἐνὶ κλισίῃ ἀγαπήνορος Εὐρυπύλοιο</l>
<l>ἧστό τε καὶ τὸν ἔτερπε λόγοις, ἐπὶ δʼ ἕλκεϊ λυγρῷ</l>
<l>φάρμακʼ ἀκέσματʼ ἔπασσε μελαινάων ὀδυνάων.</l>
<l n="395">αὐτὰρ ἐπεὶ δὴ τεῖχος ἐπεσσυμένους ἐνόησε</l>
<l>Τρῶας, ἀτὰρ Δαναῶν γένετο ἰαχή τε φόβος τε,</l>
<l>ᾤμωξέν τʼ ἄρʼ ἔπειτα καὶ ὣ πεπλήγετο μηρὼ</l>
<l>χερσὶ καταπρηνέσσʼ, ὀλοφυρόμενος δʼ ἔπος ηὔδα·</l>
<q direct="unspecified">
<l>Εὐρύπυλʼ οὐκ ἔτι τοι δύναμαι χατέοντί περʼ ἔμπης</l>
<l n="400">ἐνθάδε παρμενέμεν· δὴ γὰρ μέγα νεῖκος ὄρωρεν·</l>
<l>ἀλλὰ σὲ μὲν θεράπων ποτιτερπέτω, αὐτὰρ ἔγωγε</l>
<l>σπεύσομαι εἰς Ἀχιλῆα, ἵνʼ ὀτρύνω πολεμίζειν.</l>
<l>τίς δʼ οἶδʼ εἴ κέν οἱ σὺν δαίμονι θυμὸν ὀρίνω</l>
<l>παρειπών; ἀγαθὴ δὲ παραίφασίς ἐστιν ἑταίρου.</l>
<milestone ed="p" n="405" unit="card"/>
</q>
<l n="405">
<milestone ed="P" unit="para"/>τὸν μὲν ἄρʼ ὣς εἰπόντα πόδες φέρον· αὐτὰρ Ἀχαιοὶ</l>
<l>Τρῶας ἐπερχομένους μένον ἔμπεδον, οὐδʼ ἐδύναντο</l>
<l>παυροτέρους περ ἐόντας ἀπώσασθαι παρὰ νηῶν·</l>
<l>οὐδέ ποτε Τρῶες Δαναῶν ἐδύναντο φάλαγγας</l>
<l>ῥηξάμενοι κλισίῃσι μιγήμεναι ἠδὲ νέεσσιν.</l>
<l n="410">ἀλλʼ ὥς τε στάθμη δόρυ νήϊον ἐξιθύνει</l>
<l>τέκτονος ἐν παλάμῃσι δαήμονος, ὅς ῥά τε πάσης</l>
<l>εὖ εἰδῇ σοφίης ὑποθημοσύνῃσιν Ἀθήνης,</l>
<l>ὣς μὲν τῶν ἐπὶ ἶσα μάχη τέτατο πτόλεμός τε·</l>
<l>ἄλλοι δʼ ἀμφʼ ἄλλῃσι μάχην ἐμάχοντο νέεσσιν,</l>
<l n="415">Ἕκτωρ δʼ ἄντʼ Αἴαντος ἐείσατο κυδαλίμοιο.</l>
<l>τὼ δὲ μιῆς περὶ νηὸς ἔχον πόνον, οὐδὲ δύναντο</l>
<l>οὔθʼ ὃ τὸν ἐξελάσαι καὶ ἐνιπρῆσαι πυρὶ νῆα</l>
<l>οὔθʼ ὃ τὸν ἂψ ὤσασθαι, ἐπεί ῥʼ ἐπέλασσέ γε δαίμων.</l>
<l>ἔνθʼ υἷα Κλυτίοιο Καλήτορα φαίδιμος Αἴας</l>
<l n="420">πῦρ ἐς νῆα φέροντα κατὰ στῆθος βάλε δουρί.</l>
<l>δούπησεν δὲ πεσών, δαλὸς δέ οἱ ἔκπεσε χειρός.</l>
<l>Ἕκτωρ δʼ ὡς ἐνόησεν ἀνεψιὸν ὀφθαλμοῖσιν</l>
<l>ἐν κονίῃσι πεσόντα νεὸς προπάροιθε μελαίνης,</l>
<l>Τρωσί τε καὶ Λυκίοισιν ἐκέκλετο μακρὸν ἀΰσας·</l>
<q direct="unspecified">
<l n="425">Τρῶες καὶ Λύκιοι καὶ Δάρδανοι ἀγχιμαχηταὶ</l>
<l>μὴ δή πω χάζεσθε μάχης ἐν στείνεϊ τῷδε,</l>
<l>ἀλλʼ υἷα Κλυτίοιο σαώσατε, μή μιν Ἀχαιοὶ</l>
<l>τεύχεα συλήσωσι νεῶν ἐν ἀγῶνι πεσόντα.</l>
</q>
<l>
<milestone ed="P" unit="para"/>ὣς εἰπὼν Αἴαντος ἀκόντισε δουρὶ φαεινῷ.</l>
<l n="430">τοῦ μὲν ἅμαρθʼ, ὃ δʼ ἔπειτα Λυκόφρονα Μάστορος υἱὸν</l>
<l>Αἴαντος θεράποντα Κυθήριον, ὅς ῥα παρʼ αὐτῷ</l>
<l>ναῖʼ, ἐπεὶ ἄνδρα κατέκτα Κυθήροισι ζαθέοισι,</l>
<l>τόν ῥʼ ἔβαλεν κεφαλὴν ὑπὲρ οὔατος ὀξέϊ χαλκῷ</l>
<l>ἑσταότʼ ἄγχʼ Αἴαντος· ὃ δʼ ὕπτιος ἐν κονίῃσι</l>
<l n="435">νηὸς ἄπο πρυμνῆς χαμάδις πέσε, λύντο δὲ γυῖα.</l>
<l>Αἴας δʼ ἐρρίγησε, κασίγνητον δὲ προσηύδα·</l>
<q direct="unspecified">
<l>Τεῦκρε πέπον δὴ νῶϊν ἀπέκτατο πιστὸς ἑταῖρος</l>
<l>Μαστορίδης, ὃν νῶϊ Κυθηρόθεν ἔνδον ἐόντα</l>
<l>ἶσα φίλοισι τοκεῦσιν ἐτίομεν ἐν μεγάροισι·</l>
<l n="440">τὸν δʼ Ἕκτωρ μεγάθυμος ἀπέκτανε. ποῦ νύ τοι ἰοὶ</l>
<l>ὠκύμοροι καὶ τόξον ὅ τοι πόρε Φοῖβος Ἀπόλλων;</l>
<milestone ed="p" n="442" unit="card"/>
</q>
<l>
<milestone ed="P" unit="para"/>ὣς φάθʼ, ὃ δὲ ξυνέηκε, θέων δέ οἱ ἄγχι παρέστη,</l>
<l>τόξον ἔχων ἐν χειρὶ παλίντονον ἠδὲ φαρέτρην</l>
<l>ἰοδόκον· μάλα δʼ ὦκα βέλεα Τρώεσσιν ἐφίει.</l>
<l n="445">καί ῥʼ ἔβαλε Κλεῖτον Πεισήνορος ἀγλαὸν υἱὸν</l>
<l>Πουλυδάμαντος ἑταῖρον ἀγαυοῦ Πανθοΐδαο</l>
<l>ἡνία χερσὶν ἔχοντα· ὃ μὲν πεπόνητο καθʼ ἵππους·</l>
<l>τῇ γὰρ ἔχʼ ᾗ ῥα πολὺ πλεῖσται κλονέοντο φάλαγγες</l>
<l>Ἕκτορι καὶ Τρώεσσι χαριζόμενος· τάχα δʼ αὐτῷ</l>
<l n="450">ἦλθε κακόν, τό οἱ οὔ τις ἐρύκακεν ἱεμένων περ.</l>
<l>αὐχένι γάρ οἱ ὄπισθε πολύστονος ἔμπεσεν ἰός·</l>
<l>ἤριπε δʼ ἐξ ὀχέων, ὑπερώησαν δέ οἱ ἵπποι</l>
<l>κείνʼ ὄχεα κροτέοντες. ἄναξ δʼ ἐνόησε τάχιστα</l>
<l>Πουλυδάμας, καὶ πρῶτος ἐναντίος ἤλυθεν ἵππων.</l>
<l n="455">τοὺς μὲν ὅ γʼ Ἀστυνόῳ Προτιάονος υἱέϊ δῶκε,</l>
<l>πολλὰ δʼ ἐπότρυνε σχεδὸν ἴσχειν εἰσορόωντα</l>
<l>ἵππους· αὐτὸς δʼ αὖτις ἰὼν προμάχοισιν ἐμίχθη.</l>
<l>
<milestone ed="P" unit="para"/>Τεῦκρος δʼ ἄλλον ὀϊστὸν ἐφʼ Ἕκτορι χαλκοκορυστῇ</l>
<l>αἴνυτο, καί κεν ἔπαυσε μάχης ἐπὶ νηυσὶν Ἀχαιῶν,</l>
<l n="460">εἴ μιν ἀριστεύοντα βαλὼν ἐξείλετο θυμόν.</l>
<l>ἀλλʼ οὐ λῆθε Διὸς πυκινὸν νόον, ὅς ῥʼ ἐφύλασσεν</l>
<l>Ἕκτορʼ, ἀτὰρ Τεῦκρον Τελαμώνιον εὖχος ἀπηύρα,</l>
<l>ὅς οἱ ἐϋστρεφέα νευρὴν ἐν ἀμύμονι τόξῳ</l>
<l>ῥῆξʼ ἐπὶ τῷ ἐρύοντι· παρεπλάγχθη δέ οἱ ἄλλῃ</l>
<l n="465">ἰὸς χαλκοβαρής, τόξον δέ οἱ ἔκπεσε χειρός.</l>
<l>Τεῦκρος δʼ ἐρρίγησε, κασίγνητον δὲ προσηύδα·</l>
<q direct="unspecified">
<l>ὢ πόποι ἦ δὴ πάγχυ μάχης ἐπὶ μήδεα κείρει</l>
<l>δαίμων ἡμετέρης, ὅ τέ μοι βιὸν ἔκβαλε χειρός,</l>
<l>νευρὴν δʼ ἐξέρρηξε νεόστροφον, ἣν ἐνέδησα</l>
<l n="470">πρώϊον, ὄφρʼ ἀνέχοιτο θαμὰ θρῴσκοντας ὀϊστούς.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα μέγας Τελαμώνιος Αἴας·</l>
<q direct="unspecified">
<l>ὦ πέπον ἀλλὰ βιὸν μὲν ἔα καὶ ταρφέας ἰοὺς</l>
<l>κεῖσθαι, ἐπεὶ συνέχευε θεὸς Δαναοῖσι μεγήρας·</l>
<l>αὐτὰρ χερσὶν ἑλὼν δολιχὸν δόρυ καὶ σάκος ὤμῳ</l>
<l n="475">μάρναό τε Τρώεσσι καὶ ἄλλους ὄρνυθι λαούς.</l>
<l>μὴ μὰν ἀσπουδί γε δαμασσάμενοί περ ἕλοιεν</l>
<l>νῆας ἐϋσσέλμους, ἀλλὰ μνησώμεθα χάρμης.</l>
<milestone ed="p" n="478" unit="card"/>
</q>
<l>
<milestone ed="P" unit="para"/>ὣς φάθʼ, ὃ δὲ τόξον μὲν ἐνὶ κλισίῃσιν ἔθηκεν,</l>
<l>αὐτὰρ ὅ γʼ ἀμφʼ ὤμοισι σάκος θέτο τετραθέλυμνον,</l>
<l n="480">κρατὶ δʼ ἐπʼ ἰφθίμῳ κυνέην εὔτυκτον ἔθηκεν</l>
<l>ἵππουριν, δεινὸν δὲ λόφος καθύπερθεν ἔνευεν·</l>
<l>εἵλετο δʼ ἄλκιμον ἔγχος ἀκαχμένον ὀξέϊ χαλκῷ,</l>
<l>βῆ δʼ ἰέναι, μάλα δʼ ὦκα θέων Αἴαντι παρέστη.</l>
</q>
<l>
<milestone ed="P" unit="para"/>Ἕκτωρ δʼ ὡς εἶδεν Τεύκρου βλαφθέντα βέλεμνα,</l>
<l n="485">Τρωσί τε καὶ Λυκίοισιν ἐκέκλετο μακρὸν ἀΰσας·</l>
<q direct="unspecified">
<l>Τρῶες καὶ Λύκιοι καὶ Δάρδανοι ἀγχιμαχηταὶ</l>
<l>ἀνέρες ἔστε φίλοι, μνήσασθε δὲ θούριδος ἀλκῆς</l>
<l>νῆας ἀνὰ γλαφυράς· δὴ γὰρ ἴδον ὀφθαλμοῖσιν</l>
<l>ἀνδρὸς ἀριστῆος Διόθεν βλαφθέντα βέλεμνα.</l>
<l n="490">ῥεῖα δʼ ἀρίγνωτος Διὸς ἀνδράσι γίγνεται ἀλκή,</l>
<l>ἠμὲν ὁτέοισιν κῦδος ὑπέρτερον ἐγγυαλίξῃ,</l>
<l>ἠδʼ ὅτινας μινύθῃ τε καὶ οὐκ ἐθέλῃσιν ἀμύνειν,</l>
<l>ὡς νῦν Ἀργείων μινύθει μένος, ἄμμι δʼ ἀρήγει.</l>
<l>ἀλλὰ μάχεσθʼ ἐπὶ νηυσὶν ἀολλέες· ὃς δέ κεν ὑμέων</l>
<l n="495">βλήμενος ἠὲ τυπεὶς θάνατον καὶ πότμον ἐπίσπῃ</l>
<l>τεθνάτω· οὔ οἱ ἀεικὲς ἀμυνομένῳ περὶ πάτρης</l>
<l>τεθνάμεν· ἀλλʼ ἄλοχός τε σόη καὶ παῖδες ὀπίσσω,</l>
<l>καὶ οἶκος καὶ κλῆρος ἀκήρατος, εἴ κεν Ἀχαιοὶ</l>
<l>οἴχωνται σὺν νηυσὶ φίλην ἐς πατρίδα γαῖαν.</l>
</q>
<l n="500">
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>Αἴας δʼ αὖθʼ ἑτέρωθεν ἐκέκλετο οἷς ἑτάροισιν·</l>
<q direct="unspecified">
<l>αἰδὼς Ἀργεῖοι· νῦν ἄρκιον ἢ ἀπολέσθαι</l>
<l>ἠὲ σαωθῆναι καὶ ἀπώσασθαι κακὰ νηῶν.</l>
<l>ἦ ἔλπεσθʼ ἢν νῆας ἕλῃ κορυθαίολος Ἕκτωρ</l>
<l n="505">ἐμβαδὸν ἵξεσθαι ἣν πατρίδα γαῖαν ἕκαστος;</l>
<l>ἦ οὐκ ὀτρύνοντος ἀκούετε λαὸν ἅπαντα</l>
<l>Ἕκτορος, ὃς δὴ νῆας ἐνιπρῆσαι μενεαίνει;</l>
<l>οὐ μὰν ἔς γε χορὸν κέλετʼ ἐλθέμεν, ἀλλὰ μάχεσθαι.</l>
<l>ἡμῖν δʼ οὔ τις τοῦδε νόος καὶ μῆτις ἀμείνων</l>
<l n="510">ἢ αὐτοσχεδίῃ μῖξαι χεῖράς τε μένος τε.</l>
<l>βέλτερον ἢ ἀπολέσθαι ἕνα χρόνον ἠὲ βιῶναι</l>
<l>ἢ δηθὰ στρεύγεσθαι ἐν αἰνῇ δηϊοτῆτι</l>
<l>ὧδʼ αὔτως παρὰ νηυσὶν ὑπʼ ἀνδράσι χειροτέροισιν.</l>
<milestone ed="p" n="514" unit="card"/>
</q>
<l>
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l n="515">ἔνθʼ Ἕκτωρ μὲν ἕλε Σχεδίον Περιμήδεος υἱὸν</l>
<l>ἀρχὸν Φωκήων, Αἴας δʼ ἕλε Λαοδάμαντα</l>
<l>ἡγεμόνα πρυλέων Ἀντήνορος ἀγλαὸν υἱόν·</l>
<l>Πουλυδάμας δʼ Ὦτον Κυλλήνιον ἐξενάριξε</l>
<l>Φυλεΐδεω ἕταρον, μεγαθύμων ἀρχὸν Ἐπειῶν.</l>
<l n="520">τῷ δὲ Μέγης ἐπόρουσεν ἰδών· ὃ δʼ ὕπαιθα λιάσθη</l>
<l>Πουλυδάμας· καὶ τοῦ μὲν ἀπήμβροτεν· οὐ γὰρ Ἀπόλλων</l>
<l>εἴα Πάνθου υἱὸν ἐνὶ προμάχοισι δαμῆναι·</l>
<l>αὐτὰρ ὅ γε Κροίσμου στῆθος μέσον οὔτασε δουρί.</l>
<l>δούπησεν δὲ πεσών· ὃ δʼ ἀπʼ ὤμων τεύχεʼ ἐσύλα.</l>
<l n="525">τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς</l>
<l>Λαμπετίδης, ὃν Λάμπος ἐγείνατο φέρτατον υἱὸν</l>
<l>Λαομεδοντιάδης εὖ εἰδότα θούριδος ἀλκῆς,</l>
<l>ὃς τότε Φυλεΐδαο μέσον σάκος οὔτασε δουρὶ</l>
<l>ἐγγύθεν ὁρμηθείς· πυκινὸς δέ οἱ ἤρκεσε θώρηξ,</l>
<l n="530">τόν ῥʼ ἐφόρει γυάλοισιν ἀρηρότα· τόν ποτε Φυλεὺς</l>
<l>ἤγαγεν ἐξ Ἐφύρης, ποταμοῦ ἄπο Σελλήεντος.</l>
<l>ξεῖνος γάρ οἱ ἔδωκεν ἄναξ ἀνδρῶν Εὐφήτης</l>
<l>ἐς πόλεμον φορέειν δηΐων ἀνδρῶν ἀλεωρήν·</l>
<l>ὅς οἱ καὶ τότε παιδὸς ἀπὸ χροὸς ἤρκεσʼ ὄλεθρον.</l>
<l n="535">τοῦ δὲ Μέγης κόρυθος χαλκήρεος ἱπποδασείης</l>
<l>κύμβαχον ἀκρότατον νύξʼ ἔγχεϊ ὀξυόεντι,</l>
<l>ῥῆξε δʼ ἀφʼ ἵππειον λόφον αὐτοῦ· πᾶς δὲ χαμᾶζε</l>
<l>κάππεσεν ἐν κονίῃσι νέον φοίνικι φαεινός.</l>
<l>εἷος ὃ τῷ πολέμιζε μένων, ἔτι δʼ ἔλπετο νίκην,</l>
<l n="540">τόφρα δέ οἱ Μενέλαος ἀρήϊος ἦλθεν ἀμύντωρ,</l>
<l>στῆ δʼ εὐρὰξ σὺν δουρὶ λαθών, βάλε δʼ ὦμον ὄπισθεν·</l>
<l>αἰχμὴ δὲ στέρνοιο διέσσυτο μαιμώωσα</l>
<l>πρόσσω ἱεμένη· ὃ δʼ ἄρα πρηνὴς ἐλιάσθη.</l>
<l>τὼ μὲν ἐεισάσθην χαλκήρεα τεύχεʼ ἀπʼ ὤμων</l>
<l n="545">συλήσειν· Ἕκτωρ δὲ κασιγνήτοισι κέλευσε</l>
<l>πᾶσι μάλα, πρῶτον δʼ Ἱκεταονίδην ἐνένιπεν</l>
<l>ἴφθιμον Μελάνιππον. ὃ δʼ ὄφρα μὲν εἰλίποδας βοῦς</l>
<l>βόσκʼ ἐν Περκώτῃ δηΐων ἀπὸ νόσφιν ἐόντων·</l>
<l>αὐτὰρ ἐπεὶ Δαναῶν νέες ἤλυθον ἀμφιέλισσαι,</l>
<l n="550">ἂψ εἰς Ἴλιον ἦλθε, μετέπρεπε δὲ Τρώεσσι,</l>
<l>ναῖε δὲ πὰρ Πριάμῳ, ὃ δέ μιν τίεν ἶσα τέκεσσι·</l>
<l>τόν ῥʼ Ἕκτωρ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
<l>οὕτω δὴ Μελάνιππε μεθήσομεν; οὐδέ νυ σοί περ</l>
<l>ἐντρέπεται φίλον ἦτορ ἀνεψιοῦ κταμένοιο;</l>
<l n="555">οὐχ ὁράᾳς οἷον Δόλοπος περὶ τεύχεʼ ἕπουσιν;</l>
<l>ἀλλʼ ἕπευ· οὐ γὰρ ἔτʼ ἔστιν ἀποσταδὸν Ἀργείοισι</l>
<l>μάρνασθαι, πρίν γʼ ἠὲ κατακτάμεν ἠὲ κατʼ ἄκρης</l>
<l>Ἴλιον αἰπεινὴν ἑλέειν κτάσθαι τε πολίτας.</l>
<milestone ed="p" n="559" unit="card"/>
</q>
<l>
<milestone ed="P" unit="para"/>ὣς εἰπὼν ὃ μὲν ἦρχʼ, ὃ δʼ ἅμʼ ἕσπετο ἰσόθεος φώς·</l>
<l n="560">Ἀργείους δʼ ὄτρυνε μέγας Τελαμώνιος Αἴας·</l>
<q direct="unspecified">
<l>ὦ φίλοι ἀνέρες ἔστε, καὶ αἰδῶ θέσθʼ ἐνὶ θυμῷ,</l>
<l>ἀλλήλους τʼ αἰδεῖσθε κατὰ κρατερὰς ὑσμίνας.</l>
<l>αἰδομένων δʼ ἀνδρῶν πλέονες σόοι ἠὲ πέφανται·</l>
<l>φευγόντων δʼ οὔτʼ ἂρ κλέος ὄρνυται οὔτέ τις ἀλκή.</l>
</q>
<l n="565">
<milestone ed="P" unit="para"/>ὣς ἔφαθʼ, οἳ δὲ καὶ αὐτοὶ ἀλέξασθαι μενέαινον,</l>
<l>ἐν θυμῷ δʼ ἐβάλοντο ἔπος, φράξαντο δὲ νῆας</l>
<l>ἕρκεϊ χαλκείῳ· ἐπὶ δὲ Ζεὺς Τρῶας ἔγειρεν.</l>
<l>Ἀντίλοχον δʼ ὄτρυνε βοὴν ἀγαθὸς Μενέλαος·</l>
<l>Ἀντίλοχʼ οὔ τις σεῖο νεώτερος ἄλλος Ἀχαιῶν,</l>
<l n="570">οὔτε ποσὶν θάσσων οὔτʼ ἄλκιμος ὡς σὺ μάχεσθαι·</l>
<l>εἴ τινά που Τρώων ἐξάλμενος ἄνδρα βάλοισθα.</l>
</q>
<l>
<milestone ed="P" unit="para"/>ὣς εἰπὼν ὃ μὲν αὖτις ἀπέσσυτο, τὸν δʼ ὀρόθυνεν·</l>
<l>ἐκ δʼ ἔθορε προμάχων, καὶ ἀκόντισε δουρὶ φαεινῷ</l>
<l>ἀμφὶ ἓ παπτήνας· ὑπὸ δὲ Τρῶες κεκάδοντο</l>
<l n="575">ἀνδρὸς ἀκοντίσσαντος· ὃ δʼ οὐχ ἅλιον βέλος ἧκεν,</l>
<l>ἀλλʼ Ἱκετάονος υἱὸν ὑπέρθυμον Μελάνιππον</l>
<l>νισόμενον πόλεμον δὲ βάλε στῆθος παρὰ μαζόν.</l>
<l>δούπησεν δὲ πεσών, τὸν δὲ σκότος ὄσσε κάλυψεν.</l>
<l>Ἀντίλοχος δʼ ἐπόρουσε κύων ὥς, ὅς τʼ ἐπὶ νεβρῷ</l>
<l n="580">βλημένῳ ἀΐξῃ, τόν τʼ ἐξ εὐνῆφι θορόντα</l>
<l>θηρητὴρ ἐτύχησε βαλών, ὑπέλυσε δὲ γυῖα·</l>
<l>ὣς ἐπὶ σοὶ Μελάνιππε θόρʼ Ἀντίλοχος μενεχάρμης</l>
<l>τεύχεα συλήσων· ἀλλʼ οὐ λάθεν Ἕκτορα δῖον,</l>
<l>ὅς ῥά οἱ ἀντίος ἦλθε θέων ἀνὰ δηϊοτῆτα.</l>
<l n="585">Ἀντίλοχος δʼ οὐ μεῖνε θοός περ ἐὼν πολεμιστής,</l>
<l>ἀλλʼ ὅ γʼ ἄρʼ ἔτρεσε θηρὶ κακὸν ῥέξαντι ἐοικώς,</l>
<l>ὅς τε κύνα κτείνας ἢ βουκόλον ἀμφὶ βόεσσι</l>
<l>φεύγει πρίν περ ὅμιλον ἀολλισθήμεναι ἀνδρῶν·</l>
<l>ὣς τρέσε Νεστορίδης, ἐπὶ δὲ Τρῶές τε καὶ Ἕκτωρ</l>
<l n="590">ἠχῇ θεσπεσίῃ βέλεα στονόεντα χέοντο·</l>
<l>στῆ δὲ μεταστρεφθείς, ἐπεὶ ἵκετο ἔθνος ἑταίρων.</l>
<milestone ed="p" n="592" unit="card"/>
<l>
<milestone ed="P" unit="para"/>Τρῶες δὲ λείουσιν ἐοικότες ὠμοφάγοισι</l>
<l>νηυσὶν ἐπεσσεύοντο, Διὸς δʼ ἐτέλειον ἐφετμάς,</l>
<l>ὅ σφισιν αἰὲν ἔγειρε μένος μέγα, θέλγε δὲ θυμὸν</l>
<l n="595">Ἀργείων καὶ κῦδος ἀπαίνυτο, τοὺς δʼ ὀρόθυνεν.</l>
<l>Ἕκτορι γάρ οἱ θυμὸς ἐβούλετο κῦδος ὀρέξαι</l>
<l>Πριαμίδῃ, ἵνα νηυσὶ κορωνίσι θεσπιδαὲς πῦρ</l>
<l>ἐμβάλοι ἀκάματον, Θέτιδος δʼ ἐξαίσιον ἀρὴν</l>
<l>πᾶσαν ἐπικρήνειε· τὸ γὰρ μένε μητίετα Ζεὺς</l>
<l n="600">νηὸς καιομένης σέλας ὀφθαλμοῖσιν ἰδέσθαι.</l>
<l>ἐκ γὰρ δὴ τοῦ μέλλε παλίωξιν παρὰ νηῶν</l>
<l>θησέμεναι Τρώων, Δαναοῖσι δὲ κῦδος ὀρέξειν.</l>
<l>τὰ φρονέων νήεσσιν ἔπι γλαφυρῇσιν ἔγειρεν</l>
<l>Ἕκτορα Πριαμίδην μάλα περ μεμαῶτα καὶ αὐτόν.</l>
<l n="605">μαίνετο δʼ ὡς ὅτʼ Ἄρης ἐγχέσπαλος ἢ ὀλοὸν πῦρ</l>
<l>οὔρεσι μαίνηται βαθέης ἐν τάρφεσιν ὕλης·</l>
<l>ἀφλοισμὸς δὲ περὶ στόμα γίγνετο, τὼ δέ οἱ ὄσσε</l>
<l>λαμπέσθην βλοσυρῇσιν ὑπʼ ὀφρύσιν, ἀμφὶ δὲ πήληξ</l>
<l>σμερδαλέον κροτάφοισι τινάσσετο μαρναμένοιο</l>
<l n="610">Ἕκτορος· αὐτὸς γάρ οἱ ἀπʼ αἰθέρος ἦεν ἀμύντωρ</l>
<l>Ζεύς, ὅς μιν πλεόνεσσι μετʼ ἀνδράσι μοῦνον ἐόντα</l>
<l>τίμα καὶ κύδαινε. μινυνθάδιος γὰρ ἔμελλεν</l>
<l>ἔσσεσθʼ· ἤδη γάρ οἱ ἐπόρνυε μόρσιμον ἦμαρ</l>
<l>Παλλὰς Ἀθηναίη ὑπὸ Πηλεΐδαο βίηφιν.</l>
<l n="615">καί ῥʼ ἔθελεν ῥῆξαι στίχας ἀνδρῶν πειρητίζων,</l>
<l>ᾗ δὴ πλεῖστον ὅμιλον ὅρα καὶ τεύχεʼ ἄριστα·</l>
<l>ἀλλʼ οὐδʼ ὧς δύνατο ῥῆξαι μάλα περ μενεαίνων·</l>
<l>ἴσχον γὰρ πυργηδὸν ἀρηρότες, ἠΰτε πέτρη</l>
<l>ἠλίβατος μεγάλη πολιῆς ἁλὸς ἐγγὺς ἐοῦσα,</l>
<l n="620">ἥ τε μένει λιγέων ἀνέμων λαιψηρὰ κέλευθα</l>
<l>κύματά τε τροφόεντα, τά τε προσερεύγεται αὐτήν·</l>
<l>ὣς Δαναοὶ Τρῶας μένον ἔμπεδον οὐδὲ φέβοντο.</l>
<l>αὐτὰρ ὃ λαμπόμενος πυρὶ πάντοθεν ἔνθορʼ ὁμίλῳ,</l>
<l>ἐν δʼ ἔπεσʼ ὡς ὅτε κῦμα θοῇ ἐν νηῒ πέσῃσι</l>
<l n="625">λάβρον ὑπαὶ νεφέων ἀνεμοτρεφές· ἣ δέ τε πᾶσα</l>
<l>ἄχνῃ ὑπεκρύφθη, ἀνέμοιο δὲ δεινὸς ἀήτη</l>
<l>ἱστίῳ ἐμβρέμεται, τρομέουσι δέ τε φρένα ναῦται</l>
<l>δειδιότες· τυτθὸν γὰρ ὑπʼ ἐκ θανάτοιο φέρονται·</l>
<l>ὣς ἐδαΐζετο θυμὸς ἐνὶ στήθεσσιν Ἀχαιῶν.</l>
<l n="630">αὐτὰρ ὅ γʼ ὥς τε λέων ὀλοόφρων βουσὶν ἐπελθών,</l>
<l>αἵ ῥά τʼ ἐν εἱαμενῇ ἕλεος μεγάλοιο νέμονται</l>
<l>μυρίαι, ἐν δέ τε τῇσι νομεὺς οὔ πω σάφα εἰδὼς</l>
<l>θηρὶ μαχέσσασθαι ἕλικος βοὸς ἀμφὶ φονῇσιν·</l>
<l>ἤτοι ὃ μὲν πρώτῃσι καὶ ὑστατίῃσι βόεσσιν</l>
<l n="635">αἰὲν ὁμοστιχάει, ὃ δέ τʼ ἐν μέσσῃσιν ὀρούσας</l>
<l>βοῦν ἔδει, αἳ δέ τε πᾶσαι ὑπέτρεσαν· ὣς τότʼ Ἀχαιοὶ</l>
<l>θεσπεσίως ἐφόβηθεν ὑφʼ Ἕκτορι καὶ Διὶ πατρὶ</l>
<l>πάντες, ὃ δʼ οἶον ἔπεφνε Μυκηναῖον Περιφήτην,</l>
<l>Κοπρῆος φίλον υἱόν, ὃς Εὐρυσθῆος ἄνακτος</l>
<l n="640">ἀγγελίης οἴχνεσκε βίῃ Ἡρακληείῃ.</l>
<l>τοῦ γένετʼ ἐκ πατρὸς πολὺ χείρονος υἱὸς ἀμείνων</l>
<l>παντοίας ἀρετάς, ἠμὲν πόδας ἠδὲ μάχεσθαι,</l>
<l>καὶ νόον ἐν πρώτοισι Μυκηναίων ἐτέτυκτο·</l>
<l>ὅς ῥα τόθʼ Ἕκτορι κῦδος ὑπέρτερον ἐγγυάλιξε.</l>
<l n="645">στρεφθεὶς γὰρ μετόπισθεν ἐν ἀσπίδος ἄντυγι πάλτο,</l>
<l>τὴν αὐτὸς φορέεσκε ποδηνεκέʼ ἕρκος ἀκόντων·</l>
<l>τῇ ὅ γʼ ἐνὶ βλαφθεὶς πέσεν ὕπτιος, ἀμφὶ δὲ πήληξ</l>
<l>σμερδαλέον κονάβησε περὶ κροτάφοισι πεσόντος.</l>
<l>Ἕκτωρ δʼ ὀξὺ νόησε, θέων δέ οἱ ἄγχι παρέστη,</l>
<l n="650">στήθεϊ δʼ ἐν δόρυ πῆξε, φίλων δέ μιν ἐγγὺς ἑταίρων</l>
<l>κτεῖνʼ· οἳ δʼ οὐκ ἐδύναντο καὶ ἀχνύμενοί περ ἑταίρου</l>
<l>χραισμεῖν· αὐτοὶ γὰρ μάλα δείδισαν Ἕκτορα δῖον.</l>
<milestone ed="p" n="653" unit="card"/>
<l>
<milestone ed="P" unit="para"/>εἰσωποὶ δʼ ἐγένοντο νεῶν, περὶ δʼ ἔσχεθον ἄκραι</l>
<l>νῆες ὅσαι πρῶται εἰρύατο· τοὶ δʼ ἐπέχυντο.</l>
<l n="655">Ἀργεῖοι δὲ νεῶν μὲν ἐχώρησαν καὶ ἀνάγκῃ</l>
<l>τῶν πρωτέων, αὐτοῦ δὲ παρὰ κλισίῃσιν ἔμειναν</l>
<l>ἁθρόοι, οὐδὲ κέδασθεν ἀνὰ στρατόν· ἴσχε γὰρ αἰδὼς</l>
<l>καὶ δέος· ἀζηχὲς γὰρ ὁμόκλεον ἀλλήλοισι.</l>
<l>Νέστωρ αὖτε μάλιστα Γερήνιος οὖρος Ἀχαιῶν</l>
<l n="660">λίσσεθʼ ὑπὲρ τοκέων γουνούμενος ἄνδρα ἕκαστον·</l>
<q direct="unspecified">
<l>ὦ φίλοι ἀνέρες ἔστε καὶ αἰδῶ θέσθʼ ἐνὶ θυμῷ</l>
<l>ἄλλων ἀνθρώπων, ἐπὶ δὲ μνήσασθε ἕκαστος</l>
<l>παίδων ἠδʼ ἀλόχων καὶ κτήσιος ἠδὲ τοκήων,</l>
<l>ἠμὲν ὅτεῳ ζώουσι καὶ ᾧ κατατεθνήκασι·</l>
<l n="665">τῶν ὕπερ ἐνθάδʼ ἐγὼ γουνάζομαι οὐ παρεόντων</l>
<l>ἑστάμεναι κρατερῶς, μὴ δὲ τρωπᾶσθε φόβον δέ.</l>
</q>
<l>
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>τοῖσι δʼ ἀπʼ ὀφθαλμῶν νέφος ἀχλύος ὦσεν Ἀθήνη</l>
<l>θεσπέσιον· μάλα δέ σφι φόως γένετʼ ἀμφοτέρωθεν</l>
<l n="670">ἠμὲν πρὸς νηῶν καὶ ὁμοιΐου πολέμοιο.</l>
<l>Ἕκτορα δὲ φράσσαντο βοὴν ἀγαθὸν καὶ ἑταίρους,</l>
<l>ἠμὲν ὅσοι μετόπισθεν ἀφέστασαν οὐδὲ μάχοντο,</l>
<l>ἠδʼ ὅσσοι παρὰ νηυσὶ μάχην ἐμάχοντο θοῇσιν.</l>
<l>
<milestone ed="P" unit="para"/>οὐδʼ ἄρʼ ἔτʼ Αἴαντι μεγαλήτορι ἥνδανε θυμῷ</l>
<l n="675">ἑστάμεν ἔνθά περ ἄλλοι ἀφέστασαν υἷες Ἀχαιῶν·</l>
<l>ἀλλʼ ὅ γε νηῶν ἴκριʼ ἐπῴχετο μακρὰ βιβάσθων,</l>
<l>νώμα δὲ ξυστὸν μέγα ναύμαχον ἐν παλάμῃσι</l>
<l>κολλητὸν βλήτροισι δυωκαιεικοσίπηχυ.</l>
<l>ὡς δʼ ὅτʼ ἀνὴρ ἵπποισι κελητίζειν ἐῢ εἰδώς,</l>
<l n="680">ὅς τʼ ἐπεὶ ἐκ πολέων πίσυρας συναείρεται ἵππους,</l>
<l>σεύας ἐκ πεδίοιο μέγα προτὶ ἄστυ δίηται</l>
<l>λαοφόρον καθʼ ὁδόν· πολέες τέ ἑ θηήσαντο</l>
<l>ἀνέρες ἠδὲ γυναῖκες· ὃ δʼ ἔμπεδον ἀσφαλὲς αἰεὶ</l>
<l>θρῴσκων ἄλλοτʼ ἐπʼ ἄλλον ἀμείβεται, οἳ δὲ πέτονται·</l>
<q direct="unspecified">
<l n="685">ὣς Αἴας ἐπὶ πολλὰ θοάων ἴκρια νηῶν</l>
<l>φοίτα μακρὰ βιβάς, φωνὴ δέ οἱ αἰθέρʼ ἵκανεν,</l>
<l>αἰεὶ δὲ σμερδνὸν βοόων Δαναοῖσι κέλευε</l>
<l>νηυσί τε καὶ κλισίῃσιν ἀμυνέμεν. οὐδὲ μὲν Ἕκτωρ</l>
<l>μίμνεν ἐνὶ Τρώων ὁμάδῳ πύκα θωρηκτάων·</l>
<l n="690">ἀλλʼ ὥς τʼ ὀρνίθων πετεηνῶν αἰετὸς αἴθων</l>
<l>ἔθνος ἐφορμᾶται ποταμὸν πάρα βοσκομενάων</l>
<l>χηνῶν ἢ γεράνων ἢ κύκνων δουλιχοδείρων,</l>
<l>ὣς Ἕκτωρ ἴθυσε νεὸς κυανοπρῴροιο</l>
<l>ἀντίος ἀΐξας· τὸν δὲ Ζεὺς ὦσεν ὄπισθε</l>
<l n="695">χειρὶ μάλα μεγάλῃ, ὄτρυνε δὲ λαὸν ἅμʼ αὐτῷ.</l>
<milestone ed="p" n="696" unit="card"/>
<l>
<milestone ed="P" unit="para"/>αὖτις δὲ δριμεῖα μάχη παρὰ νηυσὶν ἐτύχθη·</l>
<l>φαίης κʼ ἀκμῆτας καὶ ἀτειρέας ἀλλήλοισιν</l>
<l>ἄντεσθʼ ἐν πολέμῳ, ὡς ἐσσυμένως ἐμάχοντο.</l>
<l>τοῖσι δὲ μαρναμένοισιν ὅδʼ ἦν νόος· ἤτοι Ἀχαιοὶ</l>
<l n="700">οὐκ ἔφασαν φεύξεσθαι ὑπʼ ἐκ κακοῦ, ἀλλʼ ὀλέεσθαι,</l>
<l>Τρωσὶν δʼ ἔλπετο θυμὸς ἐνὶ στήθεσσιν ἑκάστου</l>
<l>νῆας ἐνιπρήσειν κτενέειν θʼ ἥρωας Ἀχαιούς.</l>
<l>οἳ μὲν τὰ φρονέοντες ἐφέστασαν ἀλλήλοισιν·</l>
<l>Ἕκτωρ δὲ πρυμνῆς νεὸς ἥψατο ποντοπόροιο</l>
<l n="705">καλῆς ὠκυάλου, ἣ Πρωτεσίλαον ἔνεικεν</l>
<l>ἐς Τροίην, οὐδʼ αὖτις ἀπήγαγε πατρίδα γαῖαν.</l>
<l>τοῦ περ δὴ περὶ νηὸς Ἀχαιοί τε Τρῶές τε</l>
<l>δῄουν ἀλλήλους αὐτοσχεδόν· οὐδʼ ἄρα τοί γε</l>
<l>τόξων ἀϊκὰς ἀμφὶς μένον οὐδʼ ἔτʼ ἀκόντων,</l>
<l n="710">ἀλλʼ οἵ γʼ ἐγγύθεν ἱστάμενοι ἕνα θυμὸν ἔχοντες</l>
<l>ὀξέσι δὴ πελέκεσσι καὶ ἀξίνῃσι μάχοντο</l>
<l>καὶ ξίφεσιν μεγάλοισι καὶ ἔγχεσιν ἀμφιγύοισι.</l>
<l>πολλὰ δὲ φάσγανα καλὰ μελάνδετα κωπήεντα</l>
<l>ἄλλα μὲν ἐκ χειρῶν χαμάδις πέσον, ἄλλα δʼ ἀπʼ ὤμων</l>
<l n="715">ἀνδρῶν μαρναμένων· ῥέε δʼ αἵματι γαῖα μέλαινα.</l>
<l>Ἕκτωρ δὲ πρύμνηθεν ἐπεὶ λάβεν οὐχὶ μεθίει</l>
<l>ἄφλαστον μετὰ χερσὶν ἔχων, Τρωσὶν δὲ κέλευεν·</l>
<l>οἴσετε πῦρ, ἅμα δʼ αὐτοὶ ἀολλέες ὄρνυτʼ ἀϋτήν·</l>
<l>νῦν ἡμῖν πάντων Ζεὺς ἄξιον ἦμαρ ἔδωκε</l>
<l n="720">νῆας ἑλεῖν, αἳ δεῦρο θεῶν ἀέκητι μολοῦσαι</l>
<l>ἡμῖν πήματα πολλὰ θέσαν, κακότητι γερόντων,</l>
<l>οἵ μʼ ἐθέλοντα μάχεσθαι ἐπὶ πρυμνῇσι νέεσσιν</l>
<l>αὐτόν τʼ ἰσχανάασκον ἐρητύοντό τε λαόν·</l>
<l>ἀλλʼ εἰ δή ῥα τότε βλάπτε φρένας εὐρύοπα Ζεὺς</l>
<l n="725">ἡμετέρας, νῦν αὐτὸς ἐποτρύνει καὶ ἀνώγει.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα μᾶλλον ἐπʼ Ἀργείοισιν ὄρουσαν.</l>
<l>Αἴας δʼ οὐκέτʼ ἔμιμνε· βιάζετο γὰρ βελέεσσιν·</l>
<l>ἀλλʼ ἀνεχάζετο τυτθόν, ὀϊόμενος θανέεσθαι</l>
<l>θρῆνυν ἐφʼ ἑπταπόδην, λίπε δʼ ἴκρια νηὸς ἐΐσης.</l>
<l n="730">ἔνθʼ ἄρʼ ὅ γʼ ἑστήκει δεδοκημένος, ἔγχεϊ δʼ αἰεὶ</l>
<l>Τρῶας ἄμυνε νεῶν, ὅς τις φέροι ἀκάματον πῦρ·</l>
<l>αἰεὶ δὲ σμερδνὸν βοόων Δαναοῖσι κέλευε·</l>
<q direct="unspecified">
<l>ὦ φίλοι ἥρωες Δαναοὶ θεράποντες Ἄρηος</l>
<l>ἀνέρες ἔστε φίλοι, μνήσασθε δὲ θούριδος ἀλκῆς.</l>
<l n="735">ἠέ τινάς φαμεν εἶναι ἀοσσητῆρας ὀπίσσω,</l>
<l>ἦέ τι τεῖχος ἄρειον, ὅ κʼ ἀνδράσι λοιγὸν ἀμύναι;</l>
<l>οὐ μέν τι σχεδόν ἐστι πόλις πύργοις ἀραρυῖα,</l>
<l>ᾗ κʼ ἀπαμυναίμεσθʼ ἑτεραλκέα δῆμον ἔχοντες·</l>
<l>ἀλλʼ ἐν γὰρ Τρώων πεδίῳ πύκα θωρηκτάων</l>
<l n="740">πόντῳ κεκλιμένοι ἑκὰς ἥμεθα πατρίδος αἴης·</l>
<l>τὼ ἐν χερσὶ φόως, οὐ μειλιχίῃ πολέμοιο.</l>
</q>
<l>
<milestone ed="P" unit="para"/>ἦ, καὶ μαιμώων ἔφεπʼ ἔγχεϊ ὀξυόεντι.</l>
<l>ὅς τις δὲ Τρώων κοίλῃς ἐπὶ νηυσὶ φέροιτο</l>
<l>σὺν πυρὶ κηλείῳ, χάριν Ἕκτορος ὀτρύναντος,</l>
<l n="745">τὸν δʼ Αἴας οὔτασκε δεδεγμένος ἔγχεϊ μακρῷ·</l>
<l>δώδεκα δὲ προπάροιθε νεῶν αὐτοσχεδὸν οὖτα.</l>
</div1>
<div1 type="Book" n="16">
<milestone ed="p" n="1" unit="card"/>
<l>
<milestone ed="P" unit="para"/>ὣς οἳ μὲν περὶ νηὸς ἐϋσσέλμοιο μάχοντο·</l>
<l>Πάτροκλος δʼ Ἀχιλῆϊ παρίστατο ποιμένι λαῶν</l>
<l>δάκρυα θερμὰ χέων ὥς τε κρήνη μελάνυδρος,</l>
<l>ἥ τε κατʼ αἰγίλιπος πέτρης δνοφερὸν χέει ὕδωρ.</l>
<l n="5">τὸν δὲ ἰδὼν ᾤκτιρε ποδάρκης δῖος Ἀχιλλεύς,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>τίπτε δεδάκρυσαι Πατρόκλεες, ἠΰτε κούρη</l>
<l>νηπίη, ἥ θʼ ἅμα μητρὶ θέουσʼ ἀνελέσθαι ἀνώγει</l>
<l>εἱανοῦ ἁπτομένη, καί τʼ ἐσσυμένην κατερύκει,</l>
<l n="10">δακρυόεσσα δέ μιν ποτιδέρκεται, ὄφρʼ ἀνέληται·</l>
<l>τῇ ἴκελος Πάτροκλε τέρεν κατὰ δάκρυον εἴβεις.</l>
<l>ἠέ τι Μυρμιδόνεσσι πιφαύσκεαι, ἢ ἐμοὶ αὐτῷ,</l>
<l>ἦέ τινʼ ἀγγελίην Φθίης ἐξέκλυες οἶος;</l>
<l>ζώειν μὰν ἔτι φασὶ Μενοίτιον Ἄκτορος υἱόν,</l>
<l n="15">ζώει δʼ Αἰακίδης Πηλεὺς μετὰ Μυρμιδόνεσσι;</l>
<l>τῶν κε μάλʼ ἀμφοτέρων ἀκαχοίμεθα τεθνηώτων.</l>
<l>ἦε σύ γʼ Ἀργείων ὀλοφύρεαι, ὡς ὀλέκονται</l>
<l>νηυσὶν ἔπι γλαφυρῇσιν ὑπερβασίης ἕνεκα σφῆς;</l>
<l>ἐξαύδα, μὴ κεῦθε νόῳ, ἵνα εἴδομεν ἄμφω.</l>
<l n="20">
<milestone ed="P" unit="para"/>τὸν δὲ βαρὺ στενάχων προσέφης Πατρόκλεες ἱππεῦ·</l>
<q direct="unspecified">
<l>ὦ Ἀχιλεῦ Πηλῆος υἱὲ μέγα φέρτατʼ Ἀχαιῶν</l>
<l>μὴ νεμέσα· τοῖον γὰρ ἄχος βεβίηκεν Ἀχαιούς.</l>
<l>οἳ μὲν γὰρ δὴ πάντες, ὅσοι πάρος ἦσαν ἄριστοι,</l>
<l>ἐν νηυσὶν κέαται βεβλημένοι οὐτάμενοί τε.</l>
<l n="25">βέβληται μὲν ὃ Τυδεΐδης κρατερὸς Διομήδης,</l>
<l>οὔτασται δʼ Ὀδυσεὺς δουρικλυτὸς ἠδʼ Ἀγαμέμνων,</l>
<l>βέβληται δὲ καὶ Εὐρύπυλος κατὰ μηρὸν ὀϊστῷ.</l>
<l>τοὺς μέν τʼ ἰητροὶ πολυφάρμακοι ἀμφιπένονται</l>
<l>ἕλκεʼ ἀκειόμενοι· σὺ δʼ ἀμήχανος ἔπλευ Ἀχιλλεῦ.</l>
<l n="30">μὴ ἐμέ γʼ οὖν οὗτός γε λάβοι χόλος, ὃν σὺ φυλάσσεις</l>
<l>αἰναρέτη· τί σευ ἄλλος ὀνήσεται ὀψίγονός περ</l>
<l>αἴ κε μὴ Ἀργείοισιν ἀεικέα λοιγὸν ἀμύνῃς;</l>
<l>νηλεές, οὐκ ἄρα σοί γε πατὴρ ἦν ἱππότα Πηλεύς,</l>
<l>οὐδὲ Θέτις μήτηρ· γλαυκὴ δέ σε τίκτε θάλασσα</l>
<l n="35">πέτραι τʼ ἠλίβατοι, ὅτι τοι νόος ἐστὶν ἀπηνής.</l>
<l>εἰ δέ τινα φρεσὶ σῇσι θεοπροπίην ἀλεείνεις</l>
<l>καί τινά τοι πὰρ Ζηνὸς ἐπέφραδε πότνια μήτηρ,</l>
<l>ἀλλʼ ἐμέ περ πρόες ὦχʼ, ἃμα δʼ ἄλλον λαὸν ὄπασσον</l>
<l>Μυρμιδόνων, ἤν πού τι φόως Δαναοῖσι γένωμαι.</l>
<l n="40">δὸς δέ μοι ὤμοιιν τὰ σὰ τεύχεα θωρηχθῆναι,</l>
<l>αἴ κʼ ἐμὲ σοὶ ἴσκοντες ἀπόσχωνται πολέμοιο</l>
<l>Τρῶες, ἀναπνεύσωσι δʼ Ἀρήϊοι υἷες Ἀχαιῶν</l>
<l>τειρόμενοι· ὀλίγη δέ τʼ ἀνάπνευσις πολέμοιο.</l>
<l>ῥεῖα δέ κʼ ἀκμῆτες κεκμηότας ἄνδρας ἀϋτῇ</l>
<l n="45">ὤσαιμεν προτὶ ἄστυ νεῶν ἄπο καὶ κλισιάων.</l>
<milestone ed="p" n="46" unit="card"/>
</q>
<l>
<milestone ed="P" unit="para"/>ὣς φάτο λισσόμενος μέγα νήπιος· ἦ γὰρ ἔμελλεν</l>
<l>οἷ αὐτῷ θάνατόν τε κακὸν καὶ κῆρα λιτέσθαι.</l>
<l>τὸν δὲ μέγʼ ὀχθήσας προσέφη πόδας ὠκὺς Ἀχιλλεύς·</l>
<q direct="unspecified">
<l>ὤ μοι διογενὲς Πατρόκλεες οἷον ἔειπες·</l>
<q direct="unspecified">
<l n="50">οὔτε θεοπροπίης ἐμπάζομαι ἥν τινα οἶδα,</l>
<l>οὔτέ τί μοι πὰρ Ζηνὸς ἐπέφραδε πότνια μήτηρ·</l>
<l>ἀλλὰ τόδʼ αἰνὸν ἄχος κραδίην καὶ θυμὸν ἱκάνει,</l>
<l>ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι</l>
<l>καὶ γέρας ἂψ ἀφελέσθαι, ὅ τε κράτεϊ προβεβήκῃ·</l>
<l n="55">αἰνὸν ἄχος τό μοί ἐστιν, ἐπεὶ πάθον ἄλγεα θυμῷ.</l>
<l>κούρην ἣν ἄρα μοι γέρας ἔξελον υἷες Ἀχαιῶν,</l>
<l>δουρὶ δʼ ἐμῷ κτεάτισσα πόλιν εὐτείχεα πέρσας,</l>
<l>τὴν ἂψ ἐκ χειρῶν ἕλετο κρείων Ἀγαμέμνων</l>
<l>Ἀτρεΐδης ὡς εἴ τινʼ ἀτίμητον μετανάστην.</l>
<l n="60">ἀλλὰ τὰ μὲν προτετύχθαι ἐάσομεν· οὐδʼ ἄρα πως ἦν</l>
<l>ἀσπερχὲς κεχολῶσθαι ἐνὶ φρεσίν· ἤτοι ἔφην γε</l>
<l>οὐ πρὶν μηνιθμὸν καταπαυσέμεν, ἀλλʼ ὁπότʼ ἂν δὴ</l>
<l>νῆας ἐμὰς ἀφίκηται ἀϋτή τε πτόλεμός τε.</l>
<l>τύνη δʼ ὤμοιιν μὲν ἐμὰ κλυτὰ τεύχεα δῦθι,</l>
<l n="65">ἄρχε δὲ Μυρμιδόνεσσι φιλοπτολέμοισι μάχεσθαι,</l>
<l>εἰ δὴ κυάνεον Τρώων νέφος ἀμφιβέβηκε</l>
<l>νηυσὶν ἐπικρατέως, οἳ δὲ ῥηγμῖνι θαλάσσης</l>
<l>κεκλίαται, χώρης ὀλίγην ἔτι μοῖραν ἔχοντες</l>
<l>Ἀργεῖοι, Τρώων δὲ πόλις ἐπὶ πᾶσα βέβηκε</l>
<l n="70">θάρσυνος· οὐ γὰρ ἐμῆς κόρυθος λεύσσουσι μέτωπον</l>
<l>ἐγγύθι λαμπομένης· τάχα κεν φεύγοντες ἐναύλους</l>
<l>πλήσειαν νεκύων, εἴ μοι κρείων Ἀγαμέμνων</l>
<l>ἤπια εἰδείη· νῦν δὲ στρατὸν ἀμφιμάχονται.</l>
<milestone ed="p" n="74" unit="card"/>
<l>οὐ γὰρ Τυδεΐδεω Διομήδεος ἐν παλάμῃσι</l>
<l n="75">μαίνεται ἐγχείη Δαναῶν ἀπὸ λοιγὸν ἀμῦναι·</l>
<l>οὐδέ πω Ἀτρεΐδεω ὀπὸς ἔκλυον αὐδήσαντος</l>
<l>ἐχθρῆς ἐκ κεφαλῆς· ἀλλʼ Ἕκτορος ἀνδροφόνοιο</l>
<l>Τρωσὶ κελεύοντος περιάγνυται, οἳ δʼ ἀλαλητῷ</l>
<l>πᾶν πεδίον κατέχουσι μάχῃ νικῶντες Ἀχαιούς.</l>
<l n="80">ἀλλὰ καὶ ὧς Πάτροκλε νεῶν ἄπο λοιγὸν ἀμύνων</l>
<l>ἔμπεσʼ ἐπικρατέως, μὴ δὴ πυρὸς αἰθομένοιο</l>
<l>νῆας ἐνιπρήσωσι, φίλον δʼ ἀπὸ νόστον ἕλωνται.</l>
<l>πείθεο δʼ ὥς τοι ἐγὼ μύθου τέλος ἐν φρεσὶ θείω,</l>
<l>ὡς ἄν μοι τιμὴν μεγάλην καὶ κῦδος ἄρηαι</l>
<l n="85">πρὸς πάντων Δαναῶν, ἀτὰρ οἳ περικαλλέα κούρην</l>
<l>ἂψ ἀπονάσσωσιν, ποτὶ δʼ ἀγλαὰ δῶρα πόρωσιν.</l>
<l>ἐκ νηῶν ἐλάσας ἰέναι πάλιν· εἰ δέ κεν αὖ τοι</l>
<l>δώῃ κῦδος ἀρέσθαι ἐρίγδουπος πόσις Ἥρης,</l>
<l>μὴ σύ γʼ ἄνευθεν ἐμεῖο λιλαίεσθαι πολεμίζειν</l>
<l n="90">Τρωσὶ φιλοπτολέμοισιν· ἀτιμότερον δέ με θήσεις·</l>
<l>μὴ δʼ ἐπαγαλλόμενος πολέμῳ καὶ δηϊοτῆτι</l>
<l>Τρῶας ἐναιρόμενος προτὶ Ἴλιον ἡγεμονεύειν,</l>
<l>μή τις ἀπʼ Οὐλύμποιο θεῶν αἰειγενετάων</l>
<l>ἐμβήῃ· μάλα τούς γε φιλεῖ ἑκάεργος Ἀπόλλων·</l>
<l n="95">ἀλλὰ πάλιν τρωπᾶσθαι, ἐπὴν φάος ἐν νήεσσι</l>
<l>θήῃς, τοὺς δʼ ἔτʼ ἐᾶν πεδίον κάτα δηριάασθαι.</l>
<l>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</l>
<l>μήτέ τις οὖν Τρώων θάνατον φύγοι ὅσσοι ἔασι,</l>
<l>μήτέ τις Ἀργείων, νῶϊν δʼ ἐκδῦμεν ὄλεθρον,</l>
<l n="100">ὄφρʼ οἶοι Τροίης ἱερὰ κρήδεμνα λύωμεν.</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον,</l>
<q direct="unspecified">
<l>Αἴας δʼ οὐκ ἔτʼ ἔμιμνε· βιάζετο γὰρ βελέεσσι·</l>
<l>δάμνα μιν Ζηνός τε νόος καὶ Τρῶες ἀγαυοὶ</l>
<l>βάλλοντες· δεινὴν δὲ περὶ κροτάφοισι φαεινὴ</l>
<l n="105">πήληξ βαλλομένη καναχὴν ἔχε, βάλλετο δʼ αἰεὶ</l>
<l>κὰπ φάλαρʼ εὐποίηθʼ· ὃ δʼ ἀριστερὸν ὦμον ἔκαμνεν</l>
<l>ἔμπεδον αἰὲν ἔχων σάκος αἰόλον· οὐδὲ δύναντο</l>
<l>ἀμφʼ αὐτῷ πελεμίξαι ἐρείδοντες βελέεσσιν.</l>
<l>αἰεὶ δʼ ἀργαλέῳ ἔχετʼ ἄσθματι, κὰδ δέ οἱ ἱδρὼς</l>
<l n="110">πάντοθεν ἐκ μελέων πολὺς ἔρρεεν, οὐδέ πῃ εἶχεν</l>
<l>ἀμπνεῦσαι· πάντῃ δὲ κακὸν κακῷ ἐστήρικτο.</l>
<milestone ed="p" n="112" unit="card"/>
<l>
<milestone ed="P" unit="para"/>ἔσπετε νῦν μοι Μοῦσαι Ὀλύμπια δώματʼ ἔχουσαι,</l>
<l>ὅππως δὴ πρῶτον πῦρ ἔμπεσε νηυσὶν Ἀχαιῶν.</l>
<l>
<milestone ed="P" unit="para"/>Ἕκτωρ Αἴαντος δόρυ μείλινον ἄγχι παραστὰς</l>
<l n="115">πλῆξʼ ἄορι μεγάλῳ αἰχμῆς παρὰ καυλὸν ὄπισθεν,</l>
<l>ἀντικρὺ δʼ ἀπάραξε· τὸ μὲν Τελαμώνιος Αἴας</l>
<l>πῆλʼ αὔτως ἐν χειρὶ κόλον δόρυ, τῆλε δʼ ἀπʼ αὐτοῦ</l>
<l>αἰχμὴ χαλκείη χαμάδις βόμβησε πεσοῦσα.</l>
<l>γνῶ δʼ Αἴας κατὰ θυμὸν ἀμύμονα ῥίγησέν τε</l>
<l n="120">ἔργα θεῶν, ὅ ῥα πάγχυ μάχης ἐπὶ μήδεα κεῖρε</l>
<l>Ζεὺς ὑψιβρεμέτης, Τρώεσσι δὲ βούλετο νίκην·</l>
<l>χάζετο δʼ ἐκ βελέων. τοὶ δʼ ἔμβαλον ἀκάματον πῦρ</l>
<l>νηῒ θοῇ· τῆς δʼ αἶψα κατʼ ἀσβέστη κέχυτο φλόξ.</l>
<l>ὣς τὴν μὲν πρυμνὴν πῦρ ἄμφεπεν· αὐτὰρ Ἀχιλλεὺς</l>
<l n="125">μηρὼ πληξάμενος Πατροκλῆα προσέειπεν·</l>
<q direct="unspecified">
<l>ὄρσεο διογενὲς Πατρόκλεες ἱπποκέλευθε·</l>
<l>λεύσσω δὴ παρὰ νηυσὶ πυρὸς δηΐοιο ἰωήν·</l>
<l>μὴ δὴ νῆας ἕλωσι καὶ οὐκέτι φυκτὰ πέλωνται·</l>
<l>δύσεο τεύχεα θᾶσσον, ἐγὼ δέ κε λαὸν ἀγείρω.</l>
</q>
<l n="130">
<milestone ed="P" unit="para"/>ὣς φάτο, Πάτροκλος δὲ κορύσσετο νώροπι χαλκῷ.</l>
<l>κνημῖδας μὲν πρῶτα περὶ κνήμῃσιν ἔθηκε</l>
<l>καλάς, ἀργυρέοισιν ἐπισφυρίοις ἀραρυίας·</l>
<l>δεύτερον αὖ θώρηκα περὶ στήθεσσιν ἔδυνε</l>
<l>ποικίλον ἀστερόεντα ποδώκεος Αἰακίδαο.</l>
<l n="135">ἀμφὶ δʼ ἄρʼ ὤμοισιν βάλετο ξίφος ἀργυρόηλον</l>
<l>χάλκεον, αὐτὰρ ἔπειτα σάκος μέγα τε στιβαρόν τε·</l>
<l>κρατὶ δʼ ἐπʼ ἰφθίμῳ κυνέην εὔτυκτον ἔθηκεν</l>
<l>ἵππουριν· δεινὸν δὲ λόφος καθύπερθεν ἔνευεν.</l>
<l>εἵλετο δʼ ἄλκιμα δοῦρε, τά οἱ παλάμηφιν ἀρήρει.</l>
<l n="140">ἔγχος δʼ οὐχ ἕλετʼ οἶον ἀμύμονος Αἰακίδαο</l>
<l>βριθὺ μέγα στιβαρόν· τὸ μὲν οὐ δύνατʼ ἄλλος Ἀχαιῶν</l>
<l>πάλλειν, ἀλλά μιν οἶος ἐπίστατο πῆλαι Ἀχιλλεὺς</l>
<l>Πηλιάδα μελίην, τὴν πατρὶ φίλῳ πόρε Χείρων</l>
<l>Πηλίου ἐκ κορυφῆς, φόνον ἔμμεναι ἡρώεσσιν.</l>
<l n="145">ἵππους δʼ Αὐτομέδοντα θοῶς ζευγνῦμεν ἄνωγε,</l>
<l>τὸν μετʼ Ἀχιλλῆα ῥηξήνορα τῖε μάλιστα,</l>
<l>πιστότατος δέ οἱ ἔσκε μάχῃ ἔνι μεῖναι ὁμοκλήν.</l>
<l>τῷ δὲ καὶ Αὐτομέδων ὕπαγε ζυγὸν ὠκέας ἵππους</l>
<l>Ξάνθον καὶ Βαλίον, τὼ ἅμα πνοιῇσι πετέσθην,</l>
<l n="150">τοὺς ἔτεκε Ζεφύρῳ ἀνέμῳ Ἅρπυια Ποδάργη</l>
<l>βοσκομένη λειμῶνι παρὰ ῥόον Ὠκεανοῖο.</l>
<l>ἐν δὲ παρηορίῃσιν ἀμύμονα Πήδασον ἵει,</l>
<l>τόν ῥά ποτʼ Ἠετίωνος ἑλὼν πόλιν ἤγαγʼ Ἀχιλλεύς,</l>
<l>ὃς καὶ θνητὸς ἐὼν ἕπεθʼ ἵπποις ἀθανάτοισι.</l>
<milestone ed="p" n="155" unit="card"/>
<l n="155">
<milestone ed="P" unit="para"/>Μυρμιδόνας δʼ ἄρʼ ἐποιχόμενος θώρηξεν Ἀχιλλεὺς</l>
<l>πάντας ἀνὰ κλισίας σὺν τεύχεσιν· οἳ δὲ λύκοι ὣς</l>
<l>ὠμοφάγοι, τοῖσίν τε περὶ φρεσὶν ἄσπετος ἀλκή,</l>
<l>οἵ τʼ ἔλαφον κεραὸν μέγαν οὔρεσι δῃώσαντες</l>
<l>δάπτουσιν· πᾶσιν δὲ παρήϊον αἵματι φοινόν·</l>
<l n="160">καί τʼ ἀγεληδὸν ἴασιν ἀπὸ κρήνης μελανύδρου</l>
<l>λάψοντες γλώσσῃσιν ἀραιῇσιν μέλαν ὕδωρ</l>
<l>ἄκρον ἐρευγόμενοι φόνον αἵματος· ἐν δέ τε θυμὸς</l>
<l>στήθεσιν ἄτρομός ἐστι, περιστένεται δέ τε γαστήρ·</l>
<l>τοῖοι Μυρμιδόνων ἡγήτορες ἠδὲ μέδοντες</l>
<l n="165">ἀμφʼ ἀγαθὸν θεράποντα ποδώκεος Αἰακίδαο</l>
<l>ῥώοντʼ· ἐν δʼ ἄρα τοῖσιν ἀρήϊος ἵστατʼ Ἀχιλλεύς,</l>
<l>ὀτρύνων ἵππους τε καὶ ἀνέρας ἀσπιδιώτας.</l>
<l>
<milestone ed="P" unit="para"/>πεντήκοντʼ ἦσαν νῆες θοαί, ᾗσιν Ἀχιλλεὺς</l>
<l>ἐς Τροίην ἡγεῖτο Διῒ φίλος· ἐν δὲ ἑκάστῃ</l>
<l n="170">πεντήκοντʼ ἔσαν ἄνδρες ἐπὶ κληῗσιν ἑταῖροι·</l>
<l>πέντε δʼ ἄρʼ ἡγεμόνας ποιήσατο τοῖς ἐπεποίθει</l>
<l>σημαίνειν· αὐτὸς δὲ μέγα κρατέων ἤνασσε.</l>
<l>τῆς μὲν ἰῆς στιχὸς ἦρχε Μενέσθιος αἰολοθώρηξ</l>
<l>υἱὸς Σπερχειοῖο διιπετέος ποταμοῖο·</l>
<l n="175">ὃν τέκε Πηλῆος θυγάτηρ καλὴ Πολυδώρη</l>
<l>Σπερχειῷ ἀκάμαντι γυνὴ θεῷ εὐνηθεῖσα,</l>
<l>αὐτὰρ ἐπίκλησιν Βώρῳ Περιήρεος υἷι,</l>
<l>ὅς ῥʼ ἀναφανδὸν ὄπυιε πορὼν ἀπερείσια ἕδνα.</l>
<l>τῆς δʼ ἑτέρης Εὔδωρος ἀρήϊος ἡγεμόνευε</l>
<l n="180">παρθένιος, τὸν ἔτικτε χορῷ καλὴ Πολυμήλη</l>
<l>Φύλαντος θυγάτηρ· τῆς δὲ κρατὺς ἀργεϊφόντης</l>
<l>ἠράσατʼ, ὀφθαλμοῖσιν ἰδὼν μετὰ μελπομένῃσιν</l>
<l>ἐν χορῷ Ἀρτέμιδος χρυσηλακάτου κελαδεινῆς.</l>
<l>αὐτίκα δʼ εἰς ὑπερῷʼ ἀναβὰς παρελέξατο λάθρῃ</l>
<l n="185">Ἑρμείας ἀκάκητα, πόρεν δέ οἱ ἀγλαὸν υἱὸν</l>
<l>Εὔδωρον πέρι μὲν θείειν ταχὺν ἠδὲ μαχητήν.</l>
<l>αὐτὰρ ἐπεὶ δὴ τόν γε μογοστόκος Εἰλείθυια</l>
<l>ἐξάγαγε πρὸ φόως δὲ καὶ ἠελίου ἴδεν αὐγάς,</l>
<l>τὴν μὲν Ἐχεκλῆος κρατερὸν μένος Ἀκτορίδαο</l>
<l n="190">ἠγάγετο πρὸς δώματʼ, ἐπεὶ πόρε μυρία ἕδνα,</l>
<l>τὸν δʼ ὃ γέρων Φύλας εὖ ἔτρεφεν ἠδʼ ἀτίταλλεν</l>
<l>ἀμφαγαπαζόμενος ὡς εἴ θʼ ἑὸν υἱὸν ἐόντα.</l>
<l>τῆς δὲ τρίτης Πείσανδρος ἀρήϊος ἡγεμόνευε</l>
<l>Μαιμαλίδης, ὃς πᾶσι μετέπρεπε Μυρμιδόνεσσιν</l>
<l n="195">ἔγχεϊ μάρνασθαι μετὰ Πηλεΐωνος ἑταῖρον.</l>
<l>τῆς δὲ τετάρτης ἦρχε γέρων ἱππηλάτα Φοῖνιξ,</l>
<l>πέμπτης δʼ Ἀλκιμέδων Λαέρκεος υἱὸς ἀμύμων.</l>
<l>αὐτὰρ ἐπεὶ δὴ πάντας ἅμʼ ἡγεμόνεσσιν Ἀχιλλεὺς</l>
<l>στῆσεν ἐῢ κρίνας, κρατερὸν δʼ ἐπὶ μῦθον ἔτελλε·</l>
<milestone ed="p" n="200" unit="card"/>
<l n="200">Μυρμιδόνες μή τίς μοι ἀπειλάων λελαθέσθω,</l>
<l>ἃς ἐπὶ νηυσὶ θοῇσιν ἀπειλεῖτε Τρώεσσι</l>
<l>πάνθʼ ὑπὸ μηνιθμόν, καί μʼ ᾐτιάασθε ἕκαστος·</l>
<l>σχέτλιε Πηλέος υἱὲ χόλῳ ἄρα σʼ ἔτρεφε μήτηρ,</l>
<l>νηλεές, ὃς παρὰ νηυσὶν ἔχεις ἀέκοντας ἑταίρους·</l>
<l n="205">οἴκαδέ περ σὺν νηυσὶ νεώμεθα ποντοπόροισιν</l>
<l>αὖτις, ἐπεί ῥά τοι ὧδε κακὸς χόλος ἔμπεσε θυμῷ.</l>
<l>ταῦτά μʼ ἀγειρόμενοι θάμʼ ἐβάζετε· νῦν δὲ πέφανται</l>
<l>φυλόπιδος μέγα ἔργον, ἕης τὸ πρίν γʼ ἐράασθε.</l>
<l>ἔνθά τις ἄλκιμον ἦτορ ἔχων Τρώεσσι μαχέσθω.</l>
</q>
<l n="210">
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου.</l>
<l>μᾶλλον δὲ στίχες ἄρθεν, ἐπεὶ βασιλῆος ἄκουσαν.</l>
<l>ὡς δʼ ὅτε τοῖχον ἀνὴρ ἀράρῃ πυκινοῖσι λίθοισι</l>
<l>δώματος ὑψηλοῖο βίας ἀνέμων ἀλεείνων,</l>
<l>ὣς ἄραρον κόρυθές τε καὶ ἀσπίδες ὀμφαλόεσσαι.</l>
<l n="215">ἀσπὶς ἄρʼ ἀσπίδʼ ἔρειδε, κόρυς κόρυν, ἀνέρα δʼ ἀνήρ·</l>
<l>ψαῦον δʼ ἱππόκομοι κόρυθες λαμπροῖσι φάλοισι</l>
<l>νευόντων, ὡς πυκνοὶ ἐφέστασαν ἀλλήλοισι.</l>
<l>πάντων δὲ προπάροιθε δύʼ ἀνέρε θωρήσσοντο</l>
<l>Πάτροκλός τε καὶ Αὐτομέδων ἕνα θυμὸν ἔχοντες</l>
<l n="220">πρόσθεν Μυρμιδόνων πολεμιζέμεν. αὐτὰρ Ἀχιλλεὺς</l>
<l>βῆ ῥʼ ἴμεν ἐς κλισίην, χηλοῦ δʼ ἀπὸ πῶμʼ ἀνέῳγε</l>
<l>καλῆς δαιδαλέης, τήν οἱ Θέτις ἀργυρόπεζα</l>
<l>θῆκʼ ἐπὶ νηὸς ἄγεσθαι ἐῢ πλήσασα χιτώνων</l>
<l>χλαινάων τʼ ἀνεμοσκεπέων οὔλων τε ταπήτων.</l>
<l n="225">ἔνθα δέ οἱ δέπας ἔσκε τετυγμένον, οὐδέ τις ἄλλος</l>
<l>οὔτʼ ἀνδρῶν πίνεσκεν ἀπʼ αὐτοῦ αἴθοπα οἶνον,</l>
<l>οὔτέ τεῳ σπένδεσκε θεῶν, ὅτε μὴ Διὶ πατρί.</l>
<l>τό ῥα τότʼ ἐκ χηλοῖο λαβὼν ἐκάθηρε θεείῳ</l>
<l>πρῶτον, ἔπειτα δʼ ἔνιψʼ ὕδατος καλῇσι ῥοῇσι,</l>
<l n="230">νίψατο δʼ αὐτὸς χεῖρας, ἀφύσσατο δʼ αἴθοπα οἶνον.</l>
<l>εὔχετʼ ἔπειτα στὰς μέσῳ ἕρκεϊ, λεῖβε δὲ οἶνον</l>
<l>οὐρανὸν εἰσανιδών· Δία δʼ οὐ λάθε τερπικέραυνον·</l>
<l>Ζεῦ ἄνα Δωδωναῖε Πελασγικὲ τηλόθι ναίων</l>
<l>Δωδώνης μεδέων δυσχειμέρου, ἀμφὶ δὲ Σελλοὶ</l>
<l n="235">σοὶ ναίουσʼ ὑποφῆται ἀνιπτόποδες χαμαιεῦναι,</l>
<l>ἠμὲν δή ποτʼ ἐμὸν ἔπος ἔκλυες εὐξαμένοιο,</l>
<l>τίμησας μὲν ἐμέ, μέγα δʼ ἴψαο λαὸν Ἀχαιῶν,</l>
<l>ἠδʼ ἔτι καὶ νῦν μοι τόδʼ ἐπικρήηνον ἐέλδωρ·</l>
<l>αὐτὸς μὲν γὰρ ἐγὼ μενέω νηῶν ἐν ἀγῶνι,</l>
<l n="240">ἀλλʼ ἕταρον πέμπω πολέσιν μετὰ Μυρμιδόνεσσι</l>
<l>μάρνασθαι· τῷ κῦδος ἅμα πρόες εὐρύοπα Ζεῦ,</l>
<l>θάρσυνον δέ οἱ ἦτορ ἐνὶ φρεσίν, ὄφρα καὶ Ἕκτωρ</l>
<l>εἴσεται ἤ ῥα καὶ οἶος ἐπίστηται πολεμίζειν</l>
<l>ἡμέτερος θεράπων, ἦ οἱ τότε χεῖρες ἄαπτοι</l>
<l n="245">μαίνονθʼ, ὁππότʼ ἐγώ περ ἴω μετὰ μῶλον Ἄρηος.</l>
<l>αὐτὰρ ἐπεί κʼ ἀπὸ ναῦφι μάχην ἐνοπήν τε δίηται,</l>
<l>ἀσκηθής μοι ἔπειτα θοὰς ἐπὶ νῆας ἵκοιτο</l>
<l>τεύχεσί τε ξὺν πᾶσι καὶ ἀγχεμάχοις ἑτάροισιν.</l>
<milestone ed="p" n="249" unit="card"/>
</q>
<l>
<milestone ed="P" unit="para"/>ὣς ἔφατʼ εὐχόμενος, τοῦ δʼ ἔκλυε μητίετα Ζεύς.</l>
<l n="250">τῷ δʼ ἕτερον μὲν ἔδωκε πατήρ, ἕτερον δʼ ἀνένευσε·</l>
<l>νηῶν μέν οἱ ἀπώσασθαι πόλεμόν τε μάχην τε</l>
<l>δῶκε, σόον δʼ ἀνένευσε μάχης ἐξαπονέεσθαι.</l>
<l>ἤτοι ὃ μὲν σπείσας τε καὶ εὐξάμενος Διὶ πατρὶ</l>
<l>ἂψ κλισίην εἰσῆλθε, δέπας δʼ ἀπέθηκʼ ἐνὶ χηλῷ,</l>
<l n="255">στῆ δὲ πάροιθʼ ἐλθὼν κλισίης, ἔτι δʼ ἤθελε θυμῷ</l>
<l>εἰσιδέειν Τρώων καὶ Ἀχαιῶν φύλοπιν αἰνήν.</l>
<l>
<milestone ed="P" unit="para"/>οἳ δʼ ἅμα Πατρόκλῳ μεγαλήτορι θωρηχθέντες</l>
<l>ἔστιχον, ὄφρʼ ἐν Τρωσὶ μέγα φρονέοντες ὄρουσαν.</l>
<l>αὐτίκα δὲ σφήκεσσιν ἐοικότες ἐξεχέοντο</l>
<l n="260">εἰνοδίοις, οὓς παῖδες ἐριδμαίνωσιν ἔθοντες</l>
<l>αἰεὶ κερτομέοντες ὁδῷ ἔπι οἰκίʼ ἔχοντας</l>
<l>νηπίαχοι· ξυνὸν δὲ κακὸν πολέεσσι τιθεῖσι.</l>
<l>τοὺς δʼ εἴ περ παρά τίς τε κιὼν ἄνθρωπος ὁδίτης</l>
<l>κινήσῃ ἀέκων, οἳ δʼ ἄλκιμον ἦτορ ἔχοντες</l>
<l n="265">πρόσσω πᾶς πέτεται καὶ ἀμύνει οἷσι τέκεσσι.</l>
<l>τῶν τότε Μυρμιδόνες κραδίην καὶ θυμὸν ἔχοντες</l>
<l>ἐκ νηῶν ἐχέοντο· βοὴ δʼ ἄσβεστος ὀρώρει.</l>
<l>Πάτροκλος δʼ ἑτάροισιν ἐκέκλετο μακρὸν ἀΰσας·</l>
<q direct="unspecified">
<l>Μυρμιδόνες ἕταροι Πηληϊάδεω Ἀχιλῆος</l>
<l n="270">ἀνέρες ἔστε φίλοι, μνήσασθε δὲ θούριδος ἀλκῆς,</l>
<l>ὡς ἂν Πηλεΐδην τιμήσομεν, ὃς μέγʼ ἄριστος</l>
<l>Ἀργείων παρὰ νηυσὶ καὶ ἀγχέμαχοι θεράποντες,</l>
<l>γνῷ δὲ καὶ Ἀτρεΐδης εὐρὺ κρείων Ἀγαμέμνων</l>
<l>ἣν ἄτην, ὅ τʼ ἄριστον Ἀχαιῶν οὐδὲν ἔτισεν.</l>
</q>
<l n="275">
<milestone ed="P" unit="para"/>ὣς εἰπὼν ὄτρυνε μένος καὶ θυμὸν ἑκάστου,</l>
<l>ἐν δʼ ἔπεσον Τρώεσσιν ἀολλέες· ἀμφὶ δὲ νῆες</l>
<l>σμερδαλέον κονάβησαν ἀϋσάντων ὑπʼ Ἀχαιῶν.</l>
</q>
<l>
<milestone ed="P" unit="para"/>Τρῶες δʼ ὡς εἴδοντο Μενοιτίου ἄλκιμον υἱὸν</l>
<l>αὐτὸν καὶ θεράποντα σὺν ἔντεσι μαρμαίροντας,</l>
<l n="280">πᾶσιν ὀρίνθη θυμός, ἐκίνηθεν δὲ φάλαγγες</l>
<l>ἐλπόμενοι παρὰ ναῦφι ποδώκεα Πηλεΐωνα</l>
<l>μηνιθμὸν μὲν ἀπορρῖψαι, φιλότητα δʼ ἑλέσθαι·</l>
<l>πάπτηνεν δὲ ἕκαστος ὅπῃ φύγοι αἰπὺν ὄλεθρον.</l>
<milestone ed="p" n="284" unit="card"/>
<l>
<milestone ed="P" unit="para"/>Πάτροκλος δὲ πρῶτος ἀκόντισε δουρὶ φαεινῷ</l>
<l n="285">ἀντικρὺ κατὰ μέσσον, ὅθι πλεῖστοι κλονέοντο,</l>
<l>νηῒ πάρα πρυμνῇ μεγαθύμου Πρωτεσιλάου,</l>
<l>καὶ βάλε Πυραίχμην, ὃς Παίονας ἱπποκορυστὰς</l>
<l>ἤγαγεν ἐξ Ἀμυδῶνος ἀπʼ Ἀξιοῦ εὐρὺ ῥέοντος·</l>
<l>τὸν βάλε δεξιὸν ὦμον· ὃ δʼ ὕπτιος ἐν κονίῃσι</l>
<l n="290">κάππεσεν οἰμώξας, ἕταροι δέ μιν ἀμφεφόβηθεν</l>
<l>Παίονες· ἐν γὰρ Πάτροκλος φόβον ἧκεν ἅπασιν</l>
<l>ἡγεμόνα κτείνας, ὃς ἀριστεύεσκε μάχεσθαι.</l>
<l>ἐκ νηῶν δʼ ἔλασεν, κατὰ δʼ ἔσβεσεν αἰθόμενον πῦρ.</l>
<l>ἡμιδαὴς δʼ ἄρα νηῦς λίπετʼ αὐτόθι· τοὶ δὲ φόβηθεν</l>
<l n="295">Τρῶες θεσπεσίῳ ὁμάδῳ· Δαναοὶ δʼ ἐπέχυντο</l>
<l>νῆας ἀνὰ γλαφυράς· ὅμαδος δʼ ἀλίαστος ἐτύχθη.</l>
<l>ὡς δʼ ὅτʼ ἀφʼ ὑψηλῆς κορυφῆς ὄρεος μεγάλοιο</l>
<l>κινήσῃ πυκινὴν νεφέλην στεροπηγερέτα Ζεύς,</l>
<l>ἔκ τʼ ἔφανεν πᾶσαι σκοπιαὶ καὶ πρώονες ἄκροι</l>
<l n="300">καὶ νάπαι, οὐρανόθεν δʼ ἄρʼ ὑπερράγη ἄσπετος αἰθήρ,</l>
<l>ὣς Δαναοὶ νηῶν μὲν ἀπωσάμενοι δήϊον πῦρ</l>
<l>τυτθὸν ἀνέπνευσαν, πολέμου δʼ οὐ γίγνετʼ ἐρωή·</l>
<l>οὐ γάρ πώ τι Τρῶες ἀρηϊφίλων ὑπʼ Ἀχαιῶν</l>
<l>προτροπάδην φοβέοντο μελαινάων ἀπὸ νηῶν,</l>
<l n="305">ἀλλʼ ἔτʼ ἄρʼ ἀνθίσταντο, νεῶν δʼ ὑπόεικον ἀνάγκῃ.</l>
<milestone ed="p" n="306" unit="card"/>
<l>
<milestone ed="P" unit="para"/>ἔνθα δʼ ἀνὴρ ἕλεν ἄνδρα κεδασθείσης ὑσμίνης</l>
<l>ἡγεμόνων. πρῶτος δὲ Μενοιτίου ἄλκιμος υἱὸς</l>
<l>αὐτίκʼ ἄρα στρεφθέντος Ἀρηϊλύκου βάλε μηρὸν</l>
<l>ἔγχεϊ ὀξυόεντι, διὰ πρὸ δὲ χαλκὸν ἔλασσε·</l>
<l n="310">ῥῆξεν δʼ ὀστέον ἔγχος, ὃ δὲ πρηνὴς ἐπὶ γαίῃ</l>
<l>κάππεσʼ· ἀτὰρ Μενέλαος ἀρήϊος οὖτα Θόαντα</l>
<l>στέρνον γυμνωθέντα παρʼ ἀσπίδα, λῦσε δὲ γυῖα.</l>
<l>Φυλεΐδης δʼ Ἄμφικλον ἐφορμηθέντα δοκεύσας</l>
<l>ἔφθη ὀρεξάμενος πρυμνὸν σκέλος, ἔνθα πάχιστος</l>
<l n="315">μυὼν ἀνθρώπου πέλεται· περὶ δʼ ἔγχεος αἰχμῇ</l>
<l>νεῦρα διεσχίσθη· τὸν δὲ σκότος ὄσσε κάλυψε.</l>
<l>Νεστορίδαι δʼ ὃ μὲν οὔτασʼ Ἀτύμνιον ὀξέϊ δουρὶ</l>
<l>Ἀντίλοχος, λαπάρης δὲ διήλασε χάλκεον ἔγχος·</l>
<l>ἤριπε δὲ προπάροιθε. Μάρις δʼ αὐτοσχεδὰ δουρὶ</l>
<l n="320">Ἀντιλόχῳ ἐπόρουσε κασιγνήτοιο χολωθεὶς</l>
<l>στὰς πρόσθεν νέκυος· τοῦ δʼ ἀντίθεος Θρασυμήδης</l>
<l>ἔφθη ὀρεξάμενος πρὶν οὐτάσαι, οὐδʼ ἀφάμαρτεν,</l>
<l>ὦμον ἄφαρ· πρυμνὸν δὲ βραχίονα δουρὸς ἀκωκὴ</l>
<l>δρύψʼ ἀπὸ μυώνων, ἀπὸ δʼ ὀστέον ἄχρις ἄραξε·</l>
<l n="325">δούπησεν δὲ πεσών, κατὰ δὲ σκότος ὄσσε κάλυψεν.</l>
<l>ὣς τὼ μὲν δοιοῖσι κασιγνήτοισι δαμέντε</l>
<l>βήτην εἰς Ἔρεβος Σαρπηδόνος ἐσθλοὶ ἑταῖροι</l>
<l>υἷες ἀκοντισταὶ Ἀμισωδάρου, ὅς ῥα Χίμαιραν</l>
<l>θρέψεν ἀμαιμακέτην πολέσιν κακὸν ἀνθρώποισιν.</l>
<l n="330">Αἴας δὲ Κλεόβουλον Ὀϊλιάδης ἐπορούσας</l>
<l>ζωὸν ἕλε βλαφθέντα κατὰ κλόνον· ἀλλά οἱ αὖθι</l>
<l>λῦσε μένος πλήξας ξίφει αὐχένα κωπήεντι.</l>
<l>πᾶν δʼ ὑπεθερμάνθη ξίφος αἵματι· τὸν δὲ κατʼ ὄσσε</l>
<l>ἔλλαβε πορφύρεος θάνατος καὶ μοῖρα κραταιή.</l>
<l n="335">Πηνέλεως δὲ Λύκων τε συνέδραμον· ἔγχεσι μὲν γὰρ</l>
<l>ἤμβροτον ἀλλήλων, μέλεον δʼ ἠκόντισαν ἄμφω·</l>
<l>τὼ δʼ αὖτις ξιφέεσσι συνέδραμον. ἔνθα Λύκων μὲν</l>
<l>ἱπποκόμου κόρυθος φάλον ἤλασεν, ἀμφὶ δὲ καυλὸν</l>
<l>φάσγανον ἐρραίσθη· ὃ δʼ ὑπʼ οὔατος αὐχένα θεῖνε</l>
<l n="340">Πηνέλεως, πᾶν δʼ εἴσω ἔδυ ξίφος, ἔσχεθε δʼ οἶον</l>
<l>δέρμα, παρηέρθη δὲ κάρη, ὑπέλυντο δὲ γυῖα.</l>
<l>Μηριόνης δʼ Ἀκάμαντα κιχεὶς ποσὶ καρπαλίμοισι</l>
<l>νύξʼ ἵππων ἐπιβησόμενον κατὰ δεξιὸν ὦμον·</l>
<l>ἤριπε δʼ ἐξ ὀχέων, κατὰ δʼ ὀφθαλμῶν κέχυτʼ ἀχλύς.</l>
<l n="345">Ἰδομενεὺς δʼ Ἐρύμαντα κατὰ στόμα νηλέϊ χαλκῷ</l>
<l>νύξε· τὸ δʼ ἀντικρὺ δόρυ χάλκεον ἐξεπέρησε</l>
<l>νέρθεν ὑπʼ ἐγκεφάλοιο, κέασσε δʼ ἄρʼ ὀστέα λευκά·</l>
<l>ἐκ δʼ ἐτίναχθεν ὀδόντες, ἐνέπλησθεν δέ οἱ ἄμφω</l>
<l>αἵματος ὀφθαλμοί· τὸ δʼ ἀνὰ στόμα καὶ κατὰ ῥῖνας</l>
<l n="350">πρῆσε χανών· θανάτου δὲ μέλαν νέφος ἀμφεκάλυψεν.</l>
<milestone ed="p" n="351" unit="card"/>
<l>
<milestone ed="P" unit="para"/>οὗτοι ἄρʼ ἡγεμόνες Δαναῶν ἕλον ἄνδρα ἕκαστος.</l>
<l>ὡς δὲ λύκοι ἄρνεσσιν ἐπέχραον ἢ ἐρίφοισι</l>
<l>σίνται ὑπʼ ἐκ μήλων αἱρεύμενοι, αἵ τʼ ἐν ὄρεσσι</l>
<l>ποιμένος ἀφραδίῃσι διέτμαγεν· οἳ δὲ ἰδόντες</l>
<l n="355">αἶψα διαρπάζουσιν ἀνάλκιδα θυμὸν ἐχούσας·</l>
<l>ὣς Δαναοὶ Τρώεσσιν ἐπέχραον· οἳ δὲ φόβοιο</l>
<l>δυσκελάδου μνήσαντο, λάθοντο δὲ θούριδος ἀλκῆς.</l>
<l>
<milestone ed="P" unit="para"/>Αἴας δʼ ὃ μέγας αἰὲν ἐφʼ Ἕκτορι χαλκοκορυστῇ</l>
<l>ἵετʼ ἀκοντίσσαι· ὃ δὲ ἰδρείῃ πολέμοιο</l>
<l n="360">ἀσπίδι ταυρείῃ κεκαλυμμένος εὐρέας ὤμους</l>
<l>σκέπτετʼ ὀϊστῶν τε ῥοῖζον καὶ δοῦπον ἀκόντων.</l>
<l>ἦ μὲν δὴ γίγνωσκε μάχης ἑτεραλκέα νίκην·</l>
<l>ἀλλὰ καὶ ὧς ἀνέμιμνε, σάω δʼ ἐρίηρας ἑταίρους.</l>
<l>
<milestone ed="P" unit="para"/>ὡς δʼ ὅτʼ ἀπʼ Οὐλύμπου νέφος ἔρχεται οὐρανὸν εἴσω</l>
<l n="365">αἰθέρος ἐκ δίης, ὅτε τε Ζεὺς λαίλαπα τείνῃ,</l>
<l>ὣς τῶν ἐκ νηῶν γένετο ἰαχή τε φόβος τε,</l>
<l>οὐδὲ κατὰ μοῖραν πέραον πάλιν. Ἕκτορα δʼ ἵπποι</l>
<l>ἔκφερον ὠκύποδες σὺν τεύχεσι, λεῖπε δὲ λαὸν</l>
<l>Τρωϊκόν, οὓς ἀέκοντας ὀρυκτὴ τάφρος ἔρυκε.</l>
<l n="370">πολλοὶ δʼ ἐν τάφρῳ ἐρυσάρματες ὠκέες ἵπποι</l>
<l>ἄξαντʼ ἐν πρώτῳ ῥυμῷ λίπον ἅρματʼ ἀνάκτων,</l>
<l>Πάτροκλος δʼ ἕπετο σφεδανὸν Δαναοῖσι κελεύων</l>
<l>Τρωσὶ κακὰ φρονέων· οἳ δὲ ἰαχῇ τε φόβῳ τε</l>
<l>πάσας πλῆσαν ὁδούς, ἐπεὶ ἂρ τμάγεν· ὕψι δʼ ἀέλλη</l>
<l n="375">σκίδναθʼ ὑπὸ νεφέων, τανύοντο δὲ μώνυχες ἵπποι</l>
<l>ἄψορρον προτὶ ἄστυ νεῶν ἄπο καὶ κλισιάων.</l>
<l>Πάτροκλος δʼ ᾗ πλεῖστον ὀρινόμενον ἴδε λαόν,</l>
<l>τῇ ῥʼ ἔχʼ ὁμοκλήσας· ὑπὸ δʼ ἄξοσι φῶτες ἔπιπτον</l>
<l>πρηνέες ἐξ ὀχέων, δίφροι δʼ ἀνακυμβαλίαζον.</l>
<l n="380">ἀντικρὺ δʼ ἄρα τάφρον ὑπέρθορον ὠκέες ἵπποι</l>
<l>ἄμβροτοι, οὓς Πηλῆϊ θεοὶ δόσαν ἀγλαὰ δῶρα,</l>
<l>πρόσσω ἱέμενοι, ἐπὶ δʼ Ἕκτορι κέκλετο θυμός·</l>
<l>ἵετο γὰρ βαλέειν· τὸν δʼ ἔκφερον ὠκέες ἵπποι.</l>
<l>ὡς δʼ ὑπὸ λαίλαπι πᾶσα κελαινὴ βέβριθε χθὼν</l>
<l n="385">ἤματʼ ὀπωρινῷ, ὅτε λαβρότατον χέει ὕδωρ</l>
<l>Ζεύς, ὅτε δή ῥʼ ἄνδρεσσι κοτεσσάμενος χαλεπήνῃ,</l>
<l>οἳ βίῃ εἰν ἀγορῇ σκολιὰς κρίνωσι θέμιστας,</l>
<l>ἐκ δὲ δίκην ἐλάσωσι θεῶν ὄπιν οὐκ ἀλέγοντες·</l>
<l>τῶν δέ τε πάντες μὲν ποταμοὶ πλήθουσι ῥέοντες,</l>
<l n="390">πολλὰς δὲ κλιτῦς τότʼ ἀποτμήγουσι χαράδραι,</l>
<l>ἐς δʼ ἅλα πορφυρέην μεγάλα στενάχουσι ῥέουσαι</l>
<l>ἐξ ὀρέων ἐπικάρ, μινύθει δέ τε ἔργʼ ἀνθρώπων·</l>
<l>ὣς ἵπποι Τρῳαὶ μεγάλα στενάχοντο θέουσαι.</l>
<milestone ed="p" n="394" unit="card"/>
<l>
<milestone ed="P" unit="para"/>Πάτροκλος δʼ ἐπεὶ οὖν πρώτας ἐπέκερσε φάλαγγας,</l>
<l n="395">ἂψ ἐπὶ νῆας ἔεργε παλιμπετές, οὐδὲ πόληος</l>
<l>εἴα ἱεμένους ἐπιβαινέμεν, ἀλλὰ μεσηγὺ</l>
<l>νηῶν καὶ ποταμοῦ καὶ τείχεος ὑψηλοῖο</l>
<l>κτεῖνε μεταΐσσων, πολέων δʼ ἀπετίνυτο ποινήν.</l>
<l>ἔνθʼ ἤτοι Πρόνοον πρῶτον βάλε δουρὶ φαεινῷ</l>
<l n="400">στέρνον γυμνωθέντα παρʼ ἀσπίδα, λῦσε δὲ γυῖα·</l>
<l>δούπησεν δὲ πεσών· ὃ δὲ Θέστορα Ἤνοπος υἱὸν</l>
<l>δεύτερον ὁρμηθείς· ὃ μὲν εὐξέστῳ ἐνὶ δίφρῳ</l>
<l>ἧστο ἀλείς· ἐκ γὰρ πλήγη φρένας, ἐκ δʼ ἄρα χειρῶν</l>
<l>ἡνία ἠΐχθησαν· ὃ δʼ ἔγχεϊ νύξε παραστὰς</l>
<l n="405">γναθμὸν δεξιτερόν, διὰ δʼ αὐτοῦ πεῖρεν ὀδόντων,</l>
<l>ἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς</l>
<l>πέτρῃ ἔπι προβλῆτι καθήμενος ἱερὸν ἰχθὺν</l>
<l>ἐκ πόντοιο θύραζε λίνῳ καὶ ἤνοπι χαλκῷ·</l>
<l>ὣς ἕλκʼ ἐκ δίφροιο κεχηνότα δουρὶ φαεινῷ,</l>
<l n="410">κὰδ δʼ ἄρʼ ἐπὶ στόμʼ ἔωσε· πεσόντα δέ μιν λίπε θυμός.</l>
<l>αὐτὰρ ἔπειτʼ Ἐρύλαον ἐπεσσύμενον βάλε πέτρῳ</l>
<l>μέσσην κὰκ κεφαλήν· ἣ δʼ ἄνδιχα πᾶσα κεάσθη</l>
<l>ἐν κόρυθι βριαρῇ· ὃ δʼ ἄρα πρηνὴς ἐπὶ γαίῃ</l>
<l>κάππεσεν, ἀμφὶ δέ μιν θάνατος χύτο θυμοραϊστής.</l>
<l n="415">αὐτὰρ ἔπειτʼ Ἐρύμαντα καὶ Ἀμφοτερὸν καὶ Ἐπάλτην</l>
<l>Τληπόλεμόν τε Δαμαστορίδην Ἐχίον τε Πύριν τε</l>
<l>Ἰφέα τʼ Εὔιππόν τε καὶ Ἀργεάδην Πολύμηλον</l>
<l>πάντας ἐπασσυτέρους πέλασε χθονὶ πουλυβοτείρῃ.</l>
<l>
<milestone ed="P" unit="para"/>Σαρπηδὼν δʼ ὡς οὖν ἴδʼ ἀμιτροχίτωνας ἑταίρους</l>
<l n="420">χέρσʼ ὕπο Πατρόκλοιο Μενοιτιάδαο δαμέντας,</l>
<l>κέκλετʼ ἄρʼ ἀντιθέοισι καθαπτόμενος Λυκίοισιν·</l>
<l>αἰδὼς ὦ Λύκιοι· πόσε φεύγετε; νῦν θοοὶ ἔστε.</l>
<l>ἀντήσω γὰρ ἐγὼ τοῦδʼ ἀνέρος, ὄφρα δαείω</l>
<l>ὅς τις ὅδε κρατέει καὶ δὴ κακὰ πολλὰ ἔοργε</l>
<l n="425">Τρῶας, ἐπεὶ πολλῶν τε καὶ ἐσθλῶν γούνατʼ ἔλυσεν.</l>
<l>
<milestone ed="P" unit="para"/>ἦ ῥα, καὶ ἐξ ὀχέων σὺν τεύχεσιν ἆλτο χαμᾶζε.</l>
<l>Πάτροκλος δʼ ἑτέρωθεν ἐπεὶ ἴδεν ἔκθορε δίφρου.</l>
<l>οἳ δʼ ὥς τʼ αἰγυπιοὶ γαμψώνυχες ἀγκυλοχεῖλαι</l>
<l>πέτρῃ ἐφʼ ὑψηλῇ μεγάλα κλάζοντε μάχωνται,</l>
<l n="430">ὣς οἳ κεκλήγοντες ἐπʼ ἀλλήλοισιν ὄρουσαν.</l>
<l>τοὺς δὲ ἰδὼν ἐλέησε Κρόνου πάϊς ἀγκυλομήτεω,</l>
<l>Ἥρην δὲ προσέειπε κασιγνήτην ἄλοχόν τε·</l>
<q direct="unspecified">
<l>ὤ μοι ἐγών, ὅ τέ μοι Σαρπηδόνα φίλτατον ἀνδρῶν</l>
<l>μοῖρʼ ὑπὸ Πατρόκλοιο Μενοιτιάδαο δαμῆναι.</l>
<l n="435">διχθὰ δέ μοι κραδίη μέμονε φρεσὶν ὁρμαίνοντι,</l>
<l>ἤ μιν ζωὸν ἐόντα μάχης ἄπο δακρυοέσσης</l>
<l>θείω ἀναρπάξας Λυκίης ἐν πίονι δήμῳ,</l>
<l>ἦ ἤδη ὑπὸ χερσὶ Μενοιτιάδαο δαμάσσω.</l>
<milestone ed="p" n="439" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα βοῶπις πότνια Ἥρη·</l>
<q direct="unspecified">
<l n="440">αἰνότατε Κρονίδη ποῖον τὸν μῦθον ἔειπες.</l>
<q direct="unspecified">
<l>ἄνδρα θνητὸν ἐόντα πάλαι πεπρωμένον αἴσῃ</l>
<l>ἂψ ἐθέλεις θανάτοιο δυσηχέος ἐξαναλῦσαι;</l>
<l>ἔρδʼ· ἀτὰρ οὔ τοι πάντες ἐπαινέομεν θεοὶ ἄλλοι.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l n="445">αἴ κε ζὼν πέμψῃς Σαρπηδόνα ὃν δὲ δόμον δέ,</l>
<l>φράζεο μή τις ἔπειτα θεῶν ἐθέλῃσι καὶ ἄλλος</l>
<l>πέμπειν ὃν φίλον υἱὸν ἀπὸ κρατερῆς ὑσμίνης·</l>
<l>πολλοὶ γὰρ περὶ ἄστυ μέγα Πριάμοιο μάχονται</l>
<l>υἱέες ἀθανάτων, τοῖσιν κότον αἰνὸν ἐνήσεις.</l>
<l n="450">ἀλλʼ εἴ τοι φίλος ἐστί, τεὸν δʼ ὀλοφύρεται ἦτορ,</l>
<l>ἤτοι μέν μιν ἔασον ἐνὶ κρατερῇ ὑσμίνῃ</l>
<l>χέρσʼ ὕπο Πατρόκλοιο Μενοιτιάδαο δαμῆναι·</l>
<l>αὐτὰρ ἐπὴν δὴ τόν γε λίπῃ ψυχή τε καὶ αἰών,</l>
<l>πέμπειν μιν θάνατόν τε φέρειν καὶ νήδυμον ὕπνον</l>
<l n="455">εἰς ὅ κε δὴ Λυκίης εὐρείης δῆμον ἵκωνται,</l>
<l>ἔνθά ἑ ταρχύσουσι κασίγνητοί τε ἔται τε</l>
<l>τύμβῳ τε στήλῃ τε· τὸ γὰρ γέρας ἐστὶ θανόντων.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε πατὴρ ἀνδρῶν τε θεῶν τε·</l>
<l>αἱματοέσσας δὲ ψιάδας κατέχευεν ἔραζε</l>
<l n="460">παῖδα φίλον τιμῶν, τόν οἱ Πάτροκλος ἔμελλε</l>
<l>φθίσειν ἐν Τροίῃ ἐριβώλακι τηλόθι πάτρης.</l>
<l>
<milestone ed="P" unit="para"/>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>ἔνθʼ ἤτοι Πάτροκλος ἀγακλειτὸν Θρασύμηλον,</l>
<l>ὅς ῥʼ ἠῢς θεράπων Σαρπηδόνος ἦεν ἄνακτος,</l>
<l n="465">τὸν βάλε νείαιραν κατὰ γαστέρα, λῦσε δὲ γυῖα.</l>
<l>Σαρπηδὼν δʼ αὐτοῦ μὲν ἀπήμβροτε δουρὶ φαεινῷ</l>
<l>δεύτερον ὁρμηθείς, ὃ δὲ Πήδασον οὔτασεν ἵππον</l>
<l>ἔγχεϊ δεξιὸν ὦμον· ὃ δʼ ἔβραχε θυμὸν ἀΐσθων,</l>
<l>κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.</l>
<l n="470">τὼ δὲ διαστήτην, κρίκε δὲ ζυγόν, ἡνία δέ σφι</l>
<l>σύγχυτʼ, ἐπεὶ δὴ κεῖτο παρήορος ἐν κονίῃσι.</l>
<l>τοῖο μὲν Αὐτομέδων δουρικλυτὸς εὕρετο τέκμωρ·</l>
<l>σπασσάμενος τανύηκες ἄορ παχέος παρὰ μηροῦ</l>
<l>ἀΐξας ἀπέκοψε παρήορον οὐδʼ ἐμάτησε·</l>
<l n="475">τὼ δʼ ἰθυνθήτην, ἐν δὲ ῥυτῆρσι τάνυσθεν·</l>
<l>τὼ δʼ αὖτις συνίτην ἔριδος πέρι θυμοβόροιο.</l>
<milestone ed="p" n="477" unit="card"/>
<l>
<milestone ed="P" unit="para"/>ἔνθʼ αὖ Σαρπηδὼν μὲν ἀπήμβροτε δουρὶ φαεινῷ,</l>
<l>Πατρόκλου δʼ ὑπὲρ ὦμον ἀριστερὸν ἤλυθʼ ἀκωκὴ</l>
<l>ἔγχεος, οὐδʼ ἔβαλʼ αὐτόν· ὃ δʼ ὕστερος ὄρνυτο χαλκῷ</l>
<l n="480">Πάτροκλος· τοῦ δʼ οὐχ ἅλιον βέλος ἔκφυγε χειρός,</l>
<l>ἀλλʼ ἔβαλʼ ἔνθʼ ἄρα τε φρένες ἔρχαται ἀμφʼ ἁδινὸν κῆρ.</l>
<l>ἤριπε δʼ ὡς ὅτε τις δρῦς ἤριπεν ἢ ἀχερωῒς</l>
<l>ἠὲ πίτυς βλωθρή, τήν τʼ οὔρεσι τέκτονες ἄνδρες</l>
<l>ἐξέταμον πελέκεσσι νεήκεσι νήϊον εἶναι·</l>
<l n="485">ὣς ὃ πρόσθʼ ἵππων καὶ δίφρου κεῖτο τανυσθεὶς</l>
<l>βεβρυχὼς κόνιος δεδραγμένος αἱματοέσσης.</l>
<l>ἠΰτε ταῦρον ἔπεφνε λέων ἀγέληφι μετελθὼν</l>
<l>αἴθωνα μεγάθυμον ἐν εἰλιπόδεσσι βόεσσι,</l>
<l>ὤλετό τε στενάχων ὑπὸ γαμφηλῇσι λέοντος,</l>
<l n="490">ὣς ὑπὸ Πατρόκλῳ Λυκίων ἀγὸς ἀσπιστάων</l>
<l>κτεινόμενος μενέαινε, φίλον δʼ ὀνόμηνεν ἑταῖρον·</l>
<l>Γλαῦκε πέπον πολεμιστὰ μετʼ ἀνδράσι νῦν σε μάλα χρὴ</l>
<l>αἰχμητήν τʼ ἔμεναι καὶ θαρσαλέον πολεμιστήν·</l>
<l>νῦν τοι ἐελδέσθω πόλεμος κακός, εἰ θοός ἐσσι.</l>
<l n="495">πρῶτα μὲν ὄτρυνον Λυκίων ἡγήτορας ἄνδρας</l>
<l>πάντῃ ἐποιχόμενος Σαρπηδόνος ἀμφιμάχεσθαι·</l>
<l>αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ.</l>
<l>σοὶ γὰρ ἐγὼ καὶ ἔπειτα κατηφείη καὶ ὄνειδος</l>
<l>ἔσσομαι ἤματα πάντα διαμπερές, εἴ κέ μʼ Ἀχαιοὶ</l>
<l n="500">τεύχεα συλήσωσι νεῶν ἐν ἀγῶνι πεσόντα.</l>
<l>ἀλλʼ ἔχεο κρατερῶς, ὄτρυνε δὲ λαὸν ἅπαντα.</l>
</q>
<l>
<milestone ed="P" unit="para"/>ὣς ἄρα μιν εἰπόντα τέλος θανάτοιο κάλυψεν</l>
<l>ὀφθαλμοὺς ῥῖνάς θʼ· ὃ δὲ λὰξ ἐν στήθεσι βαίνων</l>
<l>ἐκ χροὸς ἕλκε δόρυ, προτὶ δὲ φρένες αὐτῷ ἕποντο·</l>
<l n="505">τοῖο δʼ ἅμα ψυχήν τε καὶ ἔγχεος ἐξέρυσʼ αἰχμήν.</l>
<l>Μυρμιδόνες δʼ αὐτοῦ σχέθον ἵππους φυσιόωντας</l>
<l>ἱεμένους φοβέεσθαι, ἐπεὶ λίπον ἅρματʼ ἀνάκτων.</l>
<milestone ed="p" n="508" unit="card"/>
<l>
<milestone ed="P" unit="para"/>Γλαύκῳ δʼ αἰνὸν ἄχος γένετο φθογγῆς ἀΐοντι·</l>
<l>ὠρίνθη δέ οἱ ἦτορ ὅ τʼ οὐ δύνατο προσαμῦναι.</l>
<l n="510">χειρὶ δʼ ἑλὼν ἐπίεζε βραχίονα· τεῖρε γὰρ αὐτὸν</l>
<l>ἕλκος, ὃ δή μιν Τεῦκρος ἐπεσσύμενον βάλεν ἰῷ</l>
<l>τείχεος ὑψηλοῖο, ἀρὴν ἑτάροισιν ἀμύνων.</l>
<l>εὐχόμενος δʼ ἄρα εἶπεν ἑκηβόλῳ Ἀπόλλωνι·</l>
<q direct="unspecified">
<l>κλῦθι ἄναξ ὅς που Λυκίης ἐν πίονι δήμῳ</l>
<l n="515">εἲς ἢ ἐνὶ Τροίῃ· δύνασαι δὲ σὺ πάντοσʼ ἀκούειν</l>
<l>ἀνέρι κηδομένῳ, ὡς νῦν ἐμὲ κῆδος ἱκάνει.</l>
<l>ἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ</l>
<l>ὀξείῃς ὀδύνῃσιν ἐλήλαται, οὐδέ μοι αἷμα</l>
<l>τερσῆναι δύναται, βαρύθει δέ μοι ὦμος ὑπʼ αὐτοῦ·</l>
<l n="520">ἔγχος δʼ οὐ δύναμαι σχεῖν ἔμπεδον, οὐδὲ μάχεσθαι</l>
<l>ἐλθὼν δυσμενέεσσιν. ἀνὴρ δʼ ὤριστος ὄλωλε</l>
<l>Σαρπηδὼν Διὸς υἱός· ὃ δʼ οὐ οὗ παιδὸς ἀμύνει.</l>
<l>ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι,</l>
<l>κοίμησον δʼ ὀδύνας, δὸς δὲ κράτος, ὄφρʼ ἑτάροισι</l>
<l n="525">κεκλόμενος Λυκίοισιν ἐποτρύνω πολεμίζειν,</l>
<l>αὐτός τʼ ἀμφὶ νέκυι κατατεθνηῶτι μάχωμαι.</l>
</q>
<l>
<milestone ed="P" unit="para"/>ὣς ἔφατʼ εὐχόμενος, τοῦ δʼ ἔκλυε Φοῖβος Ἀπόλλων.</l>
<l>αὐτίκα παῦσʼ ὀδύνας ἀπὸ δʼ ἕλκεος ἀργαλέοιο</l>
<l>αἷμα μέλαν τέρσηνε, μένος δέ οἱ ἔμβαλε θυμῷ.</l>
<l n="530">Γλαῦκος δʼ ἔγνω ᾗσιν ἐνὶ φρεσὶ γήθησέν τε</l>
<l>ὅττί οἱ ὦκʼ ἤκουσε μέγας θεὸς εὐξαμένοιο.</l>
<l>πρῶτα μὲν ὄτρυνεν Λυκίων ἡγήτορας ἄνδρας</l>
<l>πάντῃ ἐποιχόμενος Σαρπηδόνος ἀμφιμάχεσθαι·</l>
<l>αὐτὰρ ἔπειτα μετὰ Τρῶας κίε μακρὰ βιβάσθων</l>
<l n="535">Πουλυδάμαντʼ ἔπι Πανθοΐδην καὶ Ἀγήνορα δῖον,</l>
<l>βῆ δὲ μετʼ Αἰνείαν τε καὶ Ἕκτορα χαλκοκορυστήν,</l>
<l>ἀγχοῦ δʼ ἱστάμενος ἔπεα πτερόεντα προσηύδα·</l>
<q direct="unspecified">
<l>Ἕκτορ νῦν δὴ πάγχυ λελασμένος εἰς ἐπικούρων,</l>
<l>οἳ σέθεν εἵνεκα τῆλε φίλων καὶ πατρίδος αἴης</l>
<l n="540">θυμὸν ἀποφθινύθουσι· σὺ δʼ οὐκ ἐθέλεις ἐπαμύνειν.</l>
<l>κεῖται Σαρπηδὼν Λυκίων ἀγὸς ἀσπιστάων,</l>
<l>ὃς Λυκίην εἴρυτο δίκῃσί τε καὶ σθένεϊ ᾧ·</l>
<l>τὸν δʼ ὑπὸ Πατρόκλῳ δάμασʼ ἔγχεϊ χάλκεος Ἄρης.</l>
<l>ἀλλὰ φίλοι πάρστητε, νεμεσσήθητε δὲ θυμῷ,</l>
<l n="545">μὴ ἀπὸ τεύχεʼ ἕλωνται, ἀεικίσσωσι δὲ νεκρὸν</l>
<l>Μυρμιδόνες, Δαναῶν κεχολωμένοι ὅσσοι ὄλοντο,</l>
<l>τοὺς ἐπὶ νηυσὶ θοῇσιν ἐπέφνομεν ἐγχείῃσιν.</l>
<milestone ed="p" n="548" unit="card"/>
</q>
<l>
<milestone ed="P" unit="para"/>ὣς ἔφατο, Τρῶας δὲ κατὰ κρῆθεν λάβε πένθος</l>
<l>ἄσχετον, οὐκ ἐπιεικτόν, ἐπεί σφισιν ἕρμα πόληος</l>
<l n="550">ἔσκε καὶ ἀλλοδαπός περ ἐών· πολέες γὰρ ἅμʼ αὐτῷ</l>
<l>λαοὶ ἕποντʼ, ἐν δʼ αὐτὸς ἀριστεύεσκε μάχεσθαι·</l>
<l>βὰν δʼ ἰθὺς Δαναῶν λελιημένοι· ἦρχε δʼ ἄρά σφιν</l>
<l>Ἕκτωρ χωόμενος Σαρπηδόνος. αὐτὰρ Ἀχαιοὺς</l>
<l>ὦρσε Μενοιτιάδεω Πατροκλῆος λάσιον κῆρ·</l>
<l n="555">Αἴαντε πρώτω προσέφη μεμαῶτε καὶ αὐτώ·</l>
<q direct="unspecified">
<l>Αἴαντε νῦν σφῶϊν ἀμύνεσθαι φίλον ἔστω,</l>
<l>οἷοί περ πάρος ἦτε μετʼ ἀνδράσιν ἢ καὶ ἀρείους.</l>
<l>κεῖται ἀνὴρ ὃς πρῶτος ἐσήλατο τεῖχος Ἀχαιῶν</l>
<l>Σαρπηδών· ἀλλʼ εἴ μιν ἀεικισσαίμεθʼ ἑλόντες,</l>
<l n="560">τεύχεά τʼ ὤμοιιν ἀφελοίμεθα, καί τινʼ ἑταίρων</l>
<l>αὐτοῦ ἀμυνομένων δαμασαίμεθα νηλέϊ χαλκῷ.</l>
</q>
<l>
<milestone ed="P" unit="para"/>ὣς ἔφαθʼ, οἳ δὲ καὶ αὐτοὶ ἀλέξασθαι μενέαινον.</l>
<l>οἳ δʼ ἐπεὶ ἀμφοτέρωθεν ἐκαρτύναντο φάλαγγας</l>
<l>Τρῶες καὶ Λύκιοι καὶ Μυρμιδόνες καὶ Ἀχαιοί,</l>
<l n="565">σύμβαλον ἀμφὶ νέκυι κατατεθνηῶτι μάχεσθαι</l>
<l>δεινὸν ἀΰσαντες· μέγα δʼ ἔβραχε τεύχεα φωτῶν.</l>
<l>Ζεὺς δʼ ἐπὶ νύκτʼ ὀλοὴν τάνυσε κρατερῇ ὑσμίνῃ,</l>
<l>ὄφρα φίλῳ περὶ παιδὶ μάχης ὀλοὸς πόνος εἴη.</l>
<milestone ed="p" n="569" unit="card"/>
<l>
<milestone ed="P" unit="para"/>ὦσαν δὲ πρότεροι Τρῶες ἑλίκωπας Ἀχαιούς·</l>
<l n="570">βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν</l>
<l>υἱὸς Ἀγακλῆος μεγαθύμου δῖος Ἐπειγεύς,</l>
<l>ὅς ῥʼ ἐν Βουδείῳ εὖ ναιομένῳ ἤνασσε</l>
<l>τὸ πρίν· ἀτὰρ τότε γʼ ἐσθλὸν ἀνεψιὸν ἐξεναρίξας</l>
<l>ἐς Πηλῆʼ ἱκέτευσε καὶ ἐς Θέτιν ἀργυρόπεζαν·</l>
<l n="575">οἳ δʼ ἅμʼ Ἀχιλλῆϊ ῥηξήνορι πέμπον ἕπεσθαι</l>
<l>Ἴλιον εἰς εὔπωλον, ἵνα Τρώεσσι μάχοιτο.</l>
<l>τόν ῥα τόθʼ ἁπτόμενον νέκυος βάλε φαίδιμος Ἕκτωρ</l>
<l>χερμαδίῳ κεφαλήν· ἣ δʼ ἄνδιχα πᾶσα κεάσθη</l>
<l>ἐν κόρυθι βριαρῇ· ὃ δʼ ἄρα πρηνὴς ἐπὶ νεκρῷ</l>
<l n="580">κάππεσεν, ἀμφὶ δέ μιν θάνατος χύτο θυμοραϊστής.</l>
<l>Πατρόκλῳ δʼ ἄρʼ ἄχος γένετο φθιμένου ἑτάροιο,</l>
<l>ἴθυσεν δὲ διὰ προμάχων ἴρηκι ἐοικὼς</l>
<l>ὠκέϊ, ὅς τʼ ἐφόβησε κολοιούς τε ψῆράς τε·</l>
<l>ὣς ἰθὺς Λυκίων Πατρόκλεες ἱπποκέλευθε</l>
<l n="585">ἔσσυο καὶ Τρώων, κεχόλωσο δὲ κῆρ ἑτάροιο.</l>
<l>καί ῥʼ ἔβαλε Σθενέλαον Ἰθαιμένεος φίλον υἱὸν</l>
<l>αὐχένα χερμαδίῳ, ῥῆξεν δʼ ἀπὸ τοῖο τένοντας.</l>
<l>χώρησαν δʼ ὑπό τε πρόμαχοι καὶ φαίδιμος Ἕκτωρ.</l>
<l>ὅσση δʼ αἰγανέης ῥιπὴ ταναοῖο τέτυκται,</l>
<l n="590">ἥν ῥά τʼ ἀνὴρ ἀφέῃ πειρώμενος ἢ ἐν ἀέθλῳ</l>
<l>ἠὲ καὶ ἐν πολέμῳ δηΐων ὕπο θυμοραϊστέων,</l>
<l>τόσσον ἐχώρησαν Τρῶες, ὤσαντο δʼ Ἀχαιοί.</l>
<l>Γλαῦκος δὲ πρῶτος Λυκίων ἀγὸς ἀσπιστάων</l>
<l>ἐτράπετʼ, ἔκτεινεν δὲ Βαθυκλῆα μεγάθυμον</l>
<l n="595">Χάλκωνος φίλον υἱόν, ὃς Ἑλλάδι οἰκία ναίων</l>
<l>ὄλβῳ τε πλούτῳ τε μετέπρεπε Μυρμιδόνεσσι.</l>
<l>τὸν μὲν ἄρα Γλαῦκος στῆθος μέσον οὔτασε δουρὶ</l>
<l>στρεφθεὶς ἐξαπίνης, ὅτε μιν κατέμαρπτε διώκων·</l>
<l>δούπησεν δὲ πεσών· πυκινὸν δʼ ἄχος ἔλλαβʼ Ἀχαιούς,</l>
<l n="600">ὡς ἔπεσʼ ἐσθλὸς ἀνήρ· μέγα δὲ Τρῶες κεχάροντο,</l>
<l>στὰν δʼ ἀμφʼ αὐτὸν ἰόντες ἀολλέες· οὐδʼ ἄρʼ Ἀχαιοὶ</l>
<l>ἀλκῆς ἐξελάθοντο, μένος δʼ ἰθὺς φέρον αὐτῶν.</l>
<l>ἔνθʼ αὖ Μηριόνης Τρώων ἕλεν ἄνδρα κορυστὴν</l>
<l>Λαόγονον θρασὺν υἱὸν Ὀνήτορος, ὃς Διὸς ἱρεὺς</l>
<l n="605">Ἰδαίου ἐτέτυκτο, θεὸς δʼ ὣς τίετο δήμῳ.</l>
<l>τὸν βάλʼ ὑπὸ γναθμοῖο καὶ οὔατος· ὦκα δὲ θυμὸς</l>
<l>ᾤχετʼ ἀπὸ μελέων, στυγερὸς δʼ ἄρα μιν σκότος εἷλεν.</l>
<l>Αἰνείας δʼ ἐπὶ Μηριόνῃ δόρυ χάλκεον ἧκεν·</l>
<l>ἔλπετο γὰρ τεύξεσθαι ὑπασπίδια προβιβῶντος.</l>
<l n="610">ἀλλʼ ὃ μὲν ἄντα ἰδὼν ἠλεύατο χάλκεον ἔγχος·</l>
<l>πρόσσω γὰρ κατέκυψε, τὸ δʼ ἐξόπιθεν δόρυ μακρὸν</l>
<l>οὔδει ἐνισκίμφθη, ἐπὶ δʼ οὐρίαχος πελεμίχθη</l>
<l>ἔγχεος· ἔνθα δʼ ἔπειτʼ ἀφίει μένος ὄβριμος Ἄρης.</l>
<l>αἰχμὴ δʼ Αἰνείαο κραδαινομένη κατὰ γαίης</l>
<l n="615">ᾤχετʼ, ἐπεί ῥʼ ἅλιον στιβαρῆς ἀπὸ χειρὸς ὄρουσεν.</l>
<l>Αἰνείας δʼ ἄρα θυμὸν ἐχώσατο φώνησέν τε·</l>
<l>Μηριόνη τάχα κέν σε καὶ ὀρχηστήν περ ἐόντα</l>
<l>ἔγχος ἐμὸν κατέπαυσε διαμπερές, εἴ σʼ ἔβαλόν περ.</l>
<milestone ed="p" n="619" unit="card"/>
<l>
<milestone ed="P" unit="para"/>τὸν δʼ αὖ Μηριόνης δουρικλυτὸς ἀντίον ηὔδα·</l>
<q direct="unspecified">
<l n="620">Αἰνεία χαλεπόν σε καὶ ἴφθιμόν περ ἐόντα</l>
<l>πάντων ἀνθρώπων σβέσσαι μένος, ὅς κέ σευ ἄντα</l>
<l>ἔλθῃ ἀμυνόμενος· θνητὸς δέ νυ καὶ σὺ τέτυξαι.</l>
<l>εἰ καὶ ἐγώ σε βάλοιμι τυχὼν μέσον ὀξέϊ χαλκῷ,</l>
<l>αἶψά κε καὶ κρατερός περ ἐὼν καὶ χερσὶ πεποιθὼς</l>
<l n="625">εὖχος ἐμοὶ δοίης, ψυχὴν δʼ Ἄϊδι κλυτοπώλῳ.</l>
</q>
<l>
<milestone ed="P" unit="para"/>ὣς φάτο, τὸν δʼ ἐνένιπε Μενοιτίου ἄλκιμος υἱός·</l>
<q direct="unspecified">
<l>Μηριόνη τί σὺ ταῦτα καὶ ἐσθλὸς ἐὼν ἀγορεύεις;</l>
<l>ὦ πέπον οὔ τοι Τρῶες ὀνειδείοις ἐπέεσσι</l>
<l>νεκροῦ χωρήσουσι· πάρος τινὰ γαῖα καθέξει.</l>
<l n="630">ἐν γὰρ χερσὶ τέλος πολέμου, ἐπέων δʼ ἐνὶ βουλῇ·</l>
<l>τὼ οὔ τι χρὴ μῦθον ὀφέλλειν, ἀλλὰ μάχεσθαι.</l>
</q>
<l>
<milestone ed="P" unit="para"/>ὣς εἰπὼν ὃ μὲν ἦρχʼ, ὃ δʼ ἅμʼ ἕσπετο ἰσόθεος φώς.</l>
<l>τῶν δʼ ὥς τε δρυτόμων ἀνδρῶν ὀρυμαγδὸς ὀρώρει</l>
<l>οὔρεος ἐν βήσσῃς, ἕκαθεν δέ τε γίγνετʼ ἀκουή,</l>
<l n="635">ὣς τῶν ὄρνυτο δοῦπος ἀπὸ χθονὸς εὐρυοδείης</l>
<l>χαλκοῦ τε ῥινοῦ τε βοῶν τʼ εὐποιητάων,</l>
<l>νυσσομένων ξίφεσίν τε καὶ ἔγχεσιν ἀμφιγύοισιν.</l>
<l>οὐδʼ ἂν ἔτι φράδμων περ ἀνὴρ Σαρπηδόνα δῖον</l>
<l>ἔγνω, ἐπεὶ βελέεσσι καὶ αἵματι καὶ κονίῃσιν</l>
<l n="640">ἐκ κεφαλῆς εἴλυτο διαμπερὲς ἐς πόδας ἄκρους.</l>
<l>οἳ δʼ αἰεὶ περὶ νεκρὸν ὁμίλεον, ὡς ὅτε μυῖαι</l>
<l>σταθμῷ ἔνι βρομέωσι περιγλαγέας κατὰ πέλλας</l>
<l>ὥρῃ ἐν εἰαρινῇ, ὅτε τε γλάγος ἄγγεα δεύει·</l>
<l>ὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς</l>
<l n="645">τρέψεν ἀπὸ κρατερῆς ὑσμίνης ὄσσε φαεινώ,</l>
<l>ἀλλὰ κατʼ αὐτοὺς αἰὲν ὅρα καὶ φράζετο θυμῷ,</l>
<l>πολλὰ μάλʼ ἀμφὶ φόνῳ Πατρόκλου μερμηρίζων,</l>
<l>ἢ ἤδη καὶ κεῖνον ἐνὶ κρατερῇ ὑσμίνῃ</l>
<l>αὐτοῦ ἐπʼ ἀντιθέῳ Σαρπηδόνι φαίδιμος Ἕκτωρ</l>
<l n="650">χαλκῷ δῃώσῃ, ἀπό τʼ ὤμων τεύχεʼ ἕληται,</l>
<l>ἦ ἔτι καὶ πλεόνεσσιν ὀφέλλειεν πόνον αἰπύν.</l>
<l>ὧδε δέ οἱ φρονέοντι δοάσσατο κέρδιον εἶναι</l>
<l>ὄφρʼ ἠῢς θεράπων Πηληϊάδεω Ἀχιλῆος</l>
<l>ἐξαῦτις Τρῶάς τε καὶ Ἕκτορα χαλκοκορυστὴν</l>
<l n="655">ὤσαιτο προτὶ ἄστυ, πολέων δʼ ἀπὸ θυμὸν ἕλοιτο.</l>
<l>Ἕκτορι δὲ πρωτίστῳ ἀνάλκιδα θυμὸν ἐνῆκεν·</l>
<l>ἐς δίφρον δʼ ἀναβὰς φύγαδʼ ἔτραπε, κέκλετο δʼ ἄλλους</l>
<l>Τρῶας φευγέμεναι· γνῶ γὰρ Διὸς ἱρὰ τάλαντα.</l>
<milestone ed="p" n="659" unit="card"/>
<l>ἔνθʼ οὐδʼ ἴφθιμοι Λύκιοι μένον, ἀλλὰ φόβηθεν</l>
<l n="660">πάντες, ἐπεὶ βασιλῆα ἴδον βεβλαμμένον ἦτορ</l>
<l>κείμενον ἐν νεκύων ἀγύρει· πολέες γὰρ ἐπʼ αὐτῷ</l>
<l>κάππεσον, εὖτʼ ἔριδα κρατερὴν ἐτάνυσσε Κρονίων.</l>
<l>οἳ δʼ ἄρʼ ἀπʼ ὤμοιιν Σαρπηδόνος ἔντεʼ ἕλοντο</l>
<l>χάλκεα μαρμαίροντα, τὰ μὲν κοίλας ἐπὶ νῆας</l>
<l n="665">δῶκε φέρειν ἑτάροισι Μενοιτίου ἄλκιμος υἱός.</l>
<l>καὶ τότʼ Ἀπόλλωνα προσέφη νεφεληγερέτα Ζεύς·</l>
<q direct="unspecified">
<l>εἰ δʼ ἄγε νῦν φίλε Φοῖβε, κελαινεφὲς αἷμα κάθηρον</l>
<l>ἐλθὼν ἐκ βελέων Σαρπηδόνα, καί μιν ἔπειτα</l>
<l>πολλὸν ἀπὸ πρὸ φέρων λοῦσον ποταμοῖο ῥοῇσι</l>
<l n="670">χρῖσόν τʼ ἀμβροσίῃ, περὶ δʼ ἄμβροτα εἵματα ἕσσον·</l>
<l>πέμπε δέ μιν πομποῖσιν ἅμα κραιπνοῖσι φέρεσθαι</l>
<l>ὕπνῳ καὶ θανάτῳ διδυμάοσιν, οἵ ῥά μιν ὦκα</l>
<l>θήσουσʼ ἐν Λυκίης εὐρείης πίονι δήμῳ,</l>
<l>ἔνθά ἑ ταρχύσουσι κασίγνητοί τε ἔται τε</l>
<l n="675">τύμβῳ τε στήλῃ τε· τὸ γὰρ γέρας ἐστὶ θανόντων.</l>
</q>
<l>
<milestone ed="P" unit="para"/>ὣς ἔφατʼ, οὐδʼ ἄρα πατρὸς ἀνηκούστησεν Ἀπόλλων.</l>
<l>βῆ δὲ κατʼ Ἰδαίων ὀρέων ἐς φύλοπιν αἰνήν,</l>
<l>αὐτίκα δʼ ἐκ βελέων Σαρπηδόνα δῖον ἀείρας</l>
<l>πολλὸν ἀπὸ πρὸ φέρων λοῦσεν ποταμοῖο ῥοῇσι</l>
<l n="680">χρῖσέν τʼ ἀμβροσίῃ, περὶ δʼ ἄμβροτα εἵματα ἕσσε·</l>
<l>πέμπε δέ μιν πομποῖσιν ἅμα κραιπνοῖσι φέρεσθαι,</l>
<l>ὕπνῳ καὶ θανάτῳ διδυμάοσιν, οἵ ῥά μιν ὦκα</l>
<l>κάτθεσαν ἐν Λυκίης εὐρείης πίονι δήμῳ.</l>
<l>
<milestone ed="P" unit="para"/>Πάτροκλος δʼ ἵπποισι καὶ Αὐτομέδοντι κελεύσας</l>
<l n="685">Τρῶας καὶ Λυκίους μετεκίαθε, καὶ μέγʼ ἀάσθη</l>
<l>νήπιος· εἰ δὲ ἔπος Πηληϊάδαο φύλαξεν</l>
<l>ἦ τʼ ἂν ὑπέκφυγε κῆρα κακὴν μέλανος θανάτοιο.</l>
<l>ἀλλʼ αἰεί τε Διὸς κρείσσων νόος ἠέ περ ἀνδρῶν·</l>
<l>ὅς τε καὶ ἄλκιμον ἄνδρα φοβεῖ καὶ ἀφείλετο νίκην</l>
<l n="690">ῥηϊδίως, ὅτε δʼ αὐτὸς ἐποτρύνῃσι μάχεσθαι·</l>
<l>ὅς οἱ καὶ τότε θυμὸν ἐνὶ στήθεσσιν ἀνῆκεν.</l>
<l>
<milestone ed="P" unit="para"/>ἔνθα τίνα πρῶτον τίνα δʼ ὕστατον ἐξενάριξας</l>
<l>Πατρόκλεις, ὅτε δή σε θεοὶ θάνατον δὲ κάλεσσαν;</l>
<l>Ἄδρηστον μὲν πρῶτα καὶ Αὐτόνοον καὶ Ἔχεκλον</l>
<l n="695">καὶ Πέριμον Μεγάδην καὶ Ἐπίστορα καὶ Μελάνιππον,</l>
<l>αὐτὰρ ἔπειτʼ Ἔλασον καὶ Μούλιον ἠδὲ Πυλάρτην·</l>
<l>τοὺς ἕλεν· οἳ δʼ ἄλλοι φύγαδε μνώοντο ἕκαστος.</l>
<milestone ed="p" n="698" unit="card"/>
<l>
<milestone ed="P" unit="para"/>ἔνθά κεν ὑψίπυλον Τροίην ἕλον υἷες Ἀχαιῶν</l>
<l>Πατρόκλου ὑπὸ χερσί, περὶ πρὸ γὰρ ἔγχεϊ θῦεν,</l>
<l n="700">εἰ μὴ Ἀπόλλων Φοῖβος ἐϋδμήτου ἐπὶ πύργου</l>
<l>ἔστη τῷ ὀλοὰ φρονέων, Τρώεσσι δʼ ἀρήγων.</l>
<l>τρὶς μὲν ἐπʼ ἀγκῶνος βῆ τείχεος ὑψηλοῖο</l>
<l>Πάτροκλος, τρὶς δʼ αὐτὸν ἀπεστυφέλιξεν Ἀπόλλων</l>
<l>χείρεσσʼ ἀθανάτῃσι φαεινὴν ἀσπίδα νύσσων.</l>
<l n="705">ἀλλʼ ὅτε δὴ τὸ τέταρτον ἐπέσσυτο δαίμονι ἶσος,</l>
<l>δεινὰ δʼ ὁμοκλήσας ἔπεα πτερόεντα προσηύδα·</l>
<q direct="unspecified">
<l>χάζεο διογενὲς Πατρόκλεες· οὔ νύ τοι αἶσα</l>
<l>σῷ ὑπὸ δουρὶ πόλιν πέρθαι Τρώων ἀγερώχων,</l>
<l>οὐδʼ ὑπʼ Ἀχιλλῆος, ὅς περ σέο πολλὸν ἀμείνων.</l>
</q>
<l n="710">
<milestone ed="P" unit="para"/>ὣς φάτο, Πάτροκλος δʼ ἀνεχάζετο πολλὸν ὀπίσσω</l>
<l>μῆνιν ἀλευάμενος ἑκατηβόλου Ἀπόλλωνος.</l>
<l>
<milestone ed="P" unit="para"/>Ἕκτωρ δʼ ἐν Σκαιῇσι πύλῃς ἔχε μώνυχας ἵππους·</l>
<l>δίζε γὰρ ἠὲ μάχοιτο κατὰ κλόνον αὖτις ἐλάσσας,</l>
<l>ἦ λαοὺς ἐς τεῖχος ὁμοκλήσειεν ἀλῆναι.</l>
<l n="715">ταῦτʼ ἄρα οἱ φρονέοντι παρίστατο Φοῖβος Ἀπόλλων</l>
<l>ἀνέρι εἰσάμενος αἰζηῷ τε κρατερῷ τε</l>
<l>Ἀσίῳ, ὃς μήτρως ἦν Ἕκτορος ἱπποδάμοιο</l>
<l>αὐτοκασίγνητος Ἑκάβης, υἱὸς δὲ Δύμαντος,</l>
<l>ὃς Φρυγίῃ ναίεσκε ῥοῇς ἔπι Σαγγαρίοιο·</l>
<l n="720">τῷ μιν ἐεισάμενος προσέφη Διὸς υἱὸς Ἀπόλλων·</l>
<q direct="unspecified">
<l>Ἕκτορ τίπτε μάχης ἀποπαύεαι; οὐδέ τί σε χρή.</l>
<l>αἴθʼ ὅσον ἥσσων εἰμί, τόσον σέο φέρτερος εἴην·</l>
<l>τώ κε τάχα στυγερῶς πολέμου ἀπερωήσειας.</l>
<l>ἀλλʼ ἄγε Πατρόκλῳ ἔφεπε κρατερώνυχας ἵππους,</l>
<l n="725">αἴ κέν πώς μιν ἕλῃς, δώῃ δέ τοι εὖχος Ἀπόλλων.</l>
<milestone ed="p" n="726" unit="card"/>
</q>
<l>
<milestone ed="P" unit="para"/>ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,</l>
<l>Κεβριόνῃ δʼ ἐκέλευσε δαΐφρονι φαίδιμος Ἕκτωρ</l>
<l>ἵππους ἐς πόλεμον πεπληγέμεν. αὐτὰρ Ἀπόλλων</l>
<l>δύσεθʼ ὅμιλον ἰών, ἐν δὲ κλόνον Ἀργείοισιν</l>
<l n="730">ἧκε κακόν, Τρωσὶν δὲ καὶ Ἕκτορι κῦδος ὄπαζεν.</l>
<l>Ἕκτωρ δʼ ἄλλους μὲν Δαναοὺς ἔα οὐδʼ ἐνάριζεν·</l>
<l>αὐτὰρ ὃ Πατρόκλῳ ἔφεπε κρατερώνυχας ἵππους.</l>
<l>Πάτροκλος δʼ ἑτέρωθεν ἀφʼ ἵππων ἆλτο χαμᾶζε</l>
<l>σκαιῇ ἔγχος ἔχων· ἑτέρηφι δὲ λάζετο πέτρον</l>
<l n="735">μάρμαρον ὀκριόεντα τόν οἱ περὶ χεὶρ ἐκάλυψεν,</l>
<l>ἧκε δʼ ἐρεισάμενος, οὐδὲ δὴν χάζετο φωτός,</l>
<l>οὐδʼ ἁλίωσε βέλος, βάλε δʼ Ἕκτορος ἡνιοχῆα</l>
<l>Κεβριόνην νόθον υἱὸν ἀγακλῆος Πριάμοιο</l>
<l>ἵππων ἡνίʼ ἔχοντα μετώπιον ὀξέϊ λᾶϊ.</l>
<l n="740">ἀμφοτέρας δʼ ὀφρῦς σύνελεν λίθος, οὐδέ οἱ ἔσχεν</l>
<l>ὀστέον, ὀφθαλμοὶ δὲ χαμαὶ πέσον ἐν κονίῃσιν</l>
<l>αὐτοῦ πρόσθε ποδῶν· ὃ δʼ ἄρʼ ἀρνευτῆρι ἐοικὼς</l>
<l>κάππεσʼ ἀπʼ εὐεργέος δίφρου, λίπε δʼ ὀστέα θυμός.</l>
<l>τὸν δʼ ἐπικερτομέων προσέφης Πατρόκλεες ἱππεῦ·</l>
<q direct="unspecified">
<l n="745">ὢ πόποι ἦ μάλʼ ἐλαφρὸς ἀνήρ, ὡς ῥεῖα κυβιστᾷ.</l>
<l>εἰ δή που καὶ πόντῳ ἐν ἰχθυόεντι γένοιτο,</l>
<l>πολλοὺς ἂν κορέσειεν ἀνὴρ ὅδε τήθεα διφῶν</l>
<l>νηὸς ἀποθρῴσκων, εἰ καὶ δυσπέμφελος εἴη,</l>
<l>ὡς νῦν ἐν πεδίῳ ἐξ ἵππων ῥεῖα κυβιστᾷ.</l>
<l n="750">ἦ ῥα καὶ ἐν Τρώεσσι κυβιστητῆρες ἔασιν.</l>
<milestone ed="p" n="750" unit="card"/>
</q>
<l>
<milestone ed="P" unit="para"/>ὣς εἰπὼν ἐπὶ Κεβριόνῃ ἥρωϊ βεβήκει</l>
<l>οἶμα λέοντος ἔχων, ὅς τε σταθμοὺς κεραΐζων</l>
<l>ἔβλητο πρὸς στῆθος, ἑή τέ μιν ὤλεσεν ἀλκή·</l>
<l>ὣς ἐπὶ Κεβριόνῃ Πατρόκλεες ἆλσο μεμαώς.</l>
<l n="755">Ἕκτωρ δʼ αὖθʼ ἑτέρωθεν ἀφʼ ἵππων ἆλτο χαμᾶζε.</l>
<l>τὼ περὶ Κεβριόναο λέονθʼ ὣς δηρινθήτην,</l>
<l>ὥ τʼ ὄρεος κορυφῇσι περὶ κταμένης ἐλάφοιο</l>
<l>ἄμφω πεινάοντε μέγα φρονέοντε μάχεσθον·</l>
<l>ὣς περὶ Κεβριόναο δύω μήστωρες ἀϋτῆς</l>
<l n="760">Πάτροκλός τε Μενοιτιάδης καὶ φαίδιμος Ἕκτωρ</l>
<l>ἵεντʼ ἀλλήλων ταμέειν χρόα νηλέϊ χαλκῷ.</l>
<l>Ἕκτωρ μὲν κεφαλῆφιν ἐπεὶ λάβεν οὐχὶ μεθίει·</l>
<l>Πάτροκλος δʼ ἑτέρωθεν ἔχεν ποδός· οἳ δὲ δὴ ἄλλοι</l>
<l>Τρῶες καὶ Δαναοὶ σύναγον κρατερὴν ὑσμίνην.</l>
<l n="765">
<milestone ed="P" unit="para"/>ὡς δʼ Εὖρός τε Νότος τʼ ἐριδαίνετον ἀλλήλοιιν</l>
<l>οὔρεος ἐν βήσσῃς βαθέην πελεμιζέμεν ὕλην</l>
<l>φηγόν τε μελίην τε τανύφλοιόν τε κράνειαν,</l>
<l>αἵ τε πρὸς ἀλλήλας ἔβαλον τανυήκεας ὄζους</l>
<l>ἠχῇ θεσπεσίῃ, πάταγος δέ τε ἀγνυμενάων,</l>
<l n="770">ὣς Τρῶες καὶ Ἀχαιοὶ ἐπʼ ἀλλήλοισι θορόντες</l>
<l>δῄουν, οὐδʼ ἕτεροι μνώοντʼ ὀλοοῖο φόβοιο.</l>
<l>πολλὰ δὲ Κεβριόνην ἀμφʼ ὀξέα δοῦρα πεπήγει</l>
<l>ἰοί τε πτερόεντες ἀπὸ νευρῆφι θορόντες,</l>
<l>πολλὰ δὲ χερμάδια μεγάλʼ ἀσπίδας ἐστυφέλιξαν</l>
<l n="775">μαρναμένων ἀμφʼ αὐτόν· ὃ δʼ ἐν στροφάλιγγι κονίης</l>
<l>κεῖτο μέγας μεγαλωστί, λελασμένος ἱπποσυνάων.</l>
<milestone ed="p" n="777" unit="card"/>
<l>
<milestone ed="P" unit="para"/>ὄφρα μὲν Ἠέλιος μέσον οὐρανὸν ἀμφιβεβήκει,</l>
<l>τόφρα μάλʼ ἀμφοτέρων βέλεʼ ἥπτετο, πῖπτε δὲ λαός·</l>
<l>ἦμος δʼ Ἠέλιος μετενίσετο βουλυτὸν δέ,</l>
<l n="780">καὶ τότε δή ῥʼ ὑπὲρ αἶσαν Ἀχαιοὶ φέρτεροι ἦσαν.</l>
<l>ἐκ μὲν Κεβριόνην βελέων ἥρωα ἔρυσσαν</l>
<l>Τρώων ἐξ ἐνοπῆς, καὶ ἀπʼ ὤμων τεύχεʼ ἕλοντο,</l>
<l>Πάτροκλος δὲ Τρωσὶ κακὰ φρονέων ἐνόρουσε.</l>
<l>τρὶς μὲν ἔπειτʼ ἐπόρουσε θοῷ ἀτάλαντος Ἄρηϊ</l>
<l n="785">σμερδαλέα ἰάχων, τρὶς δʼ ἐννέα φῶτας ἔπεφνεν.</l>
<l>ἀλλʼ ὅτε δὴ τὸ τέταρτον ἐπέσσυτο δαίμονι ἶσος,</l>
<l>ἔνθʼ ἄρα τοι Πάτροκλε φάνη βιότοιο τελευτή·</l>
<l>ἤντετο γάρ τοι Φοῖβος ἐνὶ κρατερῇ ὑσμίνῃ</l>
<l>δεινός· ὃ μὲν τὸν ἰόντα κατὰ κλόνον οὐκ ἐνόησεν,</l>
<l n="790">ἠέρι γὰρ πολλῇ κεκαλυμμένος ἀντεβόλησε·</l>
<l>στῆ δʼ ὄπιθεν, πλῆξεν δὲ μετάφρενον εὐρέε τʼ ὤμω</l>
<l>χειρὶ καταπρηνεῖ, στρεφεδίνηθεν δέ οἱ ὄσσε.</l>
<l>τοῦ δʼ ἀπὸ μὲν κρατὸς κυνέην βάλε Φοῖβος Ἀπόλλων·</l>
<l>ἣ δὲ κυλινδομένη καναχὴν ἔχε ποσσὶν ὑφʼ ἵππων</l>
<l n="795">αὐλῶπις τρυφάλεια, μιάνθησαν δὲ ἔθειραι</l>
<l>αἵματι καὶ κονίῃσι· πάρος γε μὲν οὐ θέμις ἦεν</l>
<l>ἱππόκομον πήληκα μιαίνεσθαι κονίῃσιν,</l>
<l>ἀλλʼ ἀνδρὸς θείοιο κάρη χαρίεν τε μέτωπον</l>
<l>ῥύετʼ Ἀχιλλῆος· τότε δὲ Ζεὺς Ἕκτορι δῶκεν</l>
<l n="800">ᾗ κεφαλῇ φορέειν, σχεδόθεν δέ οἱ ἦεν ὄλεθρος.</l>
<l>πᾶν δέ οἱ ἐν χείρεσσιν ἄγη δολιχόσκιον ἔγχος</l>
<l>βριθὺ μέγα στιβαρὸν κεκορυθμένον· αὐτὰρ ἀπʼ ὤμων</l>
<l>ἀσπὶς σὺν τελαμῶνι χαμαὶ πέσε τερμιόεσσα.</l>
<l>λῦσε δέ οἱ θώρηκα ἄναξ Διὸς υἱὸς Ἀπόλλων.</l>
<l n="805">τὸν δʼ ἄτη φρένας εἷλε, λύθεν δʼ ὑπὸ φαίδιμα γυῖα,</l>
<l>στῆ δὲ ταφών· ὄπιθεν δὲ μετάφρενον ὀξέϊ δουρὶ</l>
<l>ὤμων μεσσηγὺς σχεδόθεν βάλε Δάρδανος ἀνὴρ</l>
<l>Πανθοΐδης Εὔφορβος, ὃς ἡλικίην ἐκέκαστο</l>
<l>ἔγχεΐ θʼ ἱπποσύνῃ τε πόδεσσί τε καρπαλίμοισι·</l>
<l n="810">καὶ γὰρ δὴ τότε φῶτας ἐείκοσι βῆσεν ἀφʼ ἵππων</l>
<l>πρῶτʼ ἐλθὼν σὺν ὄχεσφι διδασκόμενος πολέμοιο·</l>
<l>ὅς τοι πρῶτος ἐφῆκε βέλος Πατρόκλεες ἱππεῦ</l>
<l>οὐδὲ δάμασσʼ· ὃ μὲν αὖτις ἀνέδραμε, μίκτο δʼ ὁμίλῳ,</l>
<l>ἐκ χροὸς ἁρπάξας δόρυ μείλινον, οὐδʼ ὑπέμεινε</l>
<l n="815">Πάτροκλον γυμνόν περ ἐόντʼ ἐν δηϊοτῆτι.</l>
<l>Πάτροκλος δὲ θεοῦ πληγῇ καὶ δουρὶ δαμασθεὶς</l>
<l>ἂψ ἑτάρων εἰς ἔθνος ἐχάζετο κῆρʼ ἀλεείνων.</l>
<milestone ed="p" n="818" unit="card"/>
<l>
<milestone ed="P" unit="para"/>Ἕκτωρ δʼ ὡς εἶδεν Πατροκλῆα μεγάθυμον</l>
<l>ἂψ ἀναχαζόμενον βεβλημένον ὀξέϊ χαλκῷ,</l>
<l n="820">ἀγχίμολόν ῥά οἱ ἦλθε κατὰ στίχας, οὖτα δὲ δουρὶ</l>
<l>νείατον ἐς κενεῶνα, διὰ πρὸ δὲ χαλκὸν ἔλασσε·</l>
<l>δούπησεν δὲ πεσών, μέγα δʼ ἤκαχε λαὸν Ἀχαιῶν·</l>
<l>ὡς δʼ ὅτε σῦν ἀκάμαντα λέων ἐβιήσατο χάρμῃ,</l>
<l>ὥ τʼ ὄρεος κορυφῇσι μέγα φρονέοντε μάχεσθον</l>
<l n="825">πίδακος ἀμφʼ ὀλίγης· ἐθέλουσι δὲ πιέμεν ἄμφω·</l>
<l>πολλὰ δέ τʼ ἀσθμαίνοντα λέων ἐδάμασσε βίηφιν·</l>
<l>ὣς πολέας πεφνόντα Μενοιτίου ἄλκιμον υἱὸν</l>
<l>Ἕκτωρ Πριαμίδης σχεδὸν ἔγχεϊ θυμὸν ἀπηύρα,</l>
<l>καί οἱ ἐπευχόμενος ἔπεα πτερόεντα προσηύδα·</l>
<q direct="unspecified">
<l n="830">Πάτροκλʼ ἦ που ἔφησθα πόλιν κεραϊξέμεν ἁμήν,</l>
<l>Τρωϊάδας δὲ γυναῖκας ἐλεύθερον ἦμαρ ἀπούρας</l>
<l>ἄξειν ἐν νήεσσι φίλην ἐς πατρίδα γαῖαν</l>
<l>νήπιε· τάων δὲ πρόσθʼ Ἕκτορος ὠκέες ἵπποι</l>
<l>ποσσὶν ὀρωρέχαται πολεμίζειν· ἔγχεϊ δʼ αὐτὸς</l>
<l n="835">Τρωσὶ φιλοπτολέμοισι μεταπρέπω, ὅ σφιν ἀμύνω</l>
<l>ἦμαρ ἀναγκαῖον· σὲ δέ τʼ ἐνθάδε γῦπες ἔδονται.</l>
<l>ἆ δείλʼ, οὐδέ τοι ἐσθλὸς ἐὼν χραίσμησεν Ἀχιλλεύς,</l>
<l>ὅς πού τοι μάλα πολλὰ μένων ἐπετέλλετʼ ἰόντι·</l>
<l>μή μοι πρὶν ἰέναι Πατρόκλεες ἱπποκέλευθε</l>
<l n="840">νῆας ἔπι γλαφυρὰς πρὶν Ἕκτορος ἀνδροφόνοιο</l>
<l>αἱματόεντα χιτῶνα περὶ στήθεσσι δαΐξαι.</l>
<l>ὥς πού σε προσέφη, σοὶ δὲ φρένας ἄφρονι πεῖθε.</l>
</q>
<l>
<milestone ed="P" unit="para"/>τὸν δʼ ὀλιγοδρανέων προσέφης Πατρόκλεες ἱππεῦ·</l>
<q direct="unspecified">
<l>ἤδη νῦν Ἕκτορ μεγάλʼ εὔχεο· σοὶ γὰρ ἔδωκε</l>
<l n="845">νίκην Ζεὺς Κρονίδης καὶ Ἀπόλλων, οἵ με δάμασσαν</l>
<l>ῥηιδίως· αὐτοὶ γὰρ ἀπʼ ὤμων τεύχεʼ ἕλοντο.</l>
<l>τοιοῦτοι δʼ εἴ πέρ μοι ἐείκοσιν ἀντεβόλησαν,</l>
<l>πάντές κʼ αὐτόθʼ ὄλοντο ἐμῷ ὑπὸ δουρὶ δαμέντες.</l>
<l>ἀλλά με μοῖρʼ ὀλοὴ καὶ Λητοῦς ἔκτανεν υἱός,</l>
<l n="850">ἀνδρῶν δʼ Εὔφορβος· σὺ δέ με τρίτος ἐξεναρίζεις.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
<l>οὔ θην οὐδʼ αὐτὸς δηρὸν βέῃ, ἀλλά τοι ἤδη</l>
<l>ἄγχι παρέστηκεν θάνατος καὶ μοῖρα κραταιὴ</l>
<l>χερσὶ δαμέντʼ Ἀχιλῆος ἀμύμονος Αἰακίδαο.</l>
</q>
<l n="855">
<milestone ed="P" unit="para"/>ὣς ἄρα μιν εἰπόντα τέλος θανάτοιο κάλυψε·</l>
<l>ψυχὴ δʼ ἐκ ῥεθέων πταμένη Ἄϊδος δὲ βεβήκει</l>
<l>ὃν πότμον γοόωσα λιποῦσʼ ἀνδροτῆτα καὶ ἥβην.</l>
<l>τὸν καὶ τεθνηῶτα προσηύδα φαίδιμος Ἕκτωρ·</l>
<q direct="unspecified">
<l>Πατρόκλεις τί νύ μοι μαντεύεαι αἰπὺν ὄλεθρον;</l>
<l n="860">τίς δʼ οἶδʼ εἴ κʼ Ἀχιλεὺς Θέτιδος πάϊς ἠϋκόμοιο</l>
<l>φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;</l>
</q>
<l>
<milestone ed="P" unit="para"/>ὣς ἄρα φωνήσας δόρυ χάλκεον ἐξ ὠτειλῆς</l>
<l>εἴρυσε λὰξ προσβάς, τὸν δʼ ὕπτιον ὦσʼ ἀπὸ δουρός.</l>
<l>αὐτίκα δὲ ξὺν δουρὶ μετʼ Αὐτομέδοντα βεβήκει</l>
<l n="865">ἀντίθεον θεράποντα ποδώκεος Αἰακίδαο·</l>
<l>ἵετο γὰρ βαλέειν· τὸν δʼ ἔκφερον ὠκέες ἵπποι</l>
<l>ἄμβροτοι, οὓς Πηλῆϊ θεοὶ δόσαν ἀγλαὰ δῶρα.</l>
</div1>
<div1 type="Book" n="17">
<milestone ed="p" n="1" unit="card"/>
<l>
<milestone ed="P" unit="para"/>οὐδʼ ἔλαθʼ Ἀτρέος υἱὸν ἀρηΐφιλον Μενέλαον</l>
<l>Πάτροκλος Τρώεσσι δαμεὶς ἐν δηϊοτῆτι.</l>
<l>βῆ δὲ διὰ προμάχων κεκορυθμένος αἴθοπι χαλκῷ,</l>
<l>ἀμφὶ δʼ ἄρʼ αὐτῷ βαῖνʼ ὥς τις περὶ πόρτακι μήτηρ</l>
<l n="5">πρωτοτόκος κινυρὴ οὐ πρὶν εἰδυῖα τόκοιο·</l>
<l>ὣς περὶ Πατρόκλῳ βαῖνε ξανθὸς Μενέλαος.</l>
<l>πρόσθε δέ οἱ δόρυ τʼ ἔσχε καὶ ἀσπίδα πάντοσʼ ἐΐσην,</l>
<l>τὸν κτάμεναι μεμαὼς ὅς τις τοῦ γʼ ἀντίος ἔλθοι.</l>
<l>οὐδʼ ἄρα Πάνθου υἱὸς ἐϋμμελίης ἀμέλησε</l>
<l n="10">Πατρόκλοιο πεσόντος ἀμύμονος· ἄγχι δʼ ἄρʼ αὐτοῦ</l>
<l>ἔστη, καὶ προσέειπεν ἀρηΐφιλον Μενέλαον·</l>
<q direct="unspecified">
<l>Ἀτρεΐδη Μενέλαε διοτρεφὲς ὄρχαμε λαῶν</l>
<l>χάζεο, λεῖπε δὲ νεκρόν, ἔα δʼ ἔναρα βροτόεντα·</l>
<l>οὐ γάρ τις πρότερος Τρώων κλειτῶν τʼ ἐπικούρων</l>
<l n="15">Πάτροκλον βάλε δουρὶ κατὰ κρατερὴν ὑσμίνην·</l>
<l>τώ με ἔα κλέος ἐσθλὸν ἐνὶ Τρώεσσιν ἀρέσθαι,</l>
<l>μή σε βάλω, ἀπὸ δὲ μελιηδέα θυμὸν ἕλωμαι.</l>
<l>
<milestone ed="P" unit="para"/>τὸν δὲ μέγʼ ὀχθήσας προσέφη ξανθὸς Μενέλαος·</l>
<q direct="unspecified">
<l>Ζεῦ πάτερ οὐ μὲν καλὸν ὑπέρβιον εὐχετάασθαι.</l>
<l n="20">οὔτʼ οὖν παρδάλιος τόσσον μένος οὔτε λέοντος</l>
<l>οὔτε συὸς κάπρου ὀλοόφρονος, οὗ τε μέγιστος</l>
<l>θυμὸς ἐνὶ στήθεσσι περὶ σθένεϊ βλεμεαίνει,</l>
<l>ὅσσον Πάνθου υἷες ἐϋμμελίαι φρονέουσιν.</l>
<l>οὐδὲ μὲν οὐδὲ βίη Ὑπερήνορος ἱπποδάμοιο</l>
<l n="25">ἧς ἥβης ἀπόνηθʼ, ὅτε μʼ ὤνατο καί μʼ ὑπέμεινε</l>
<l>καί μʼ ἔφατʼ ἐν Δαναοῖσιν ἐλέγχιστον πολεμιστὴν</l>
<l>ἔμμεναι· οὐδέ ἕ φημι πόδεσσί γε οἷσι κιόντα</l>
<l>εὐφρῆναι ἄλοχόν τε φίλην κεδνούς τε τοκῆας.</l>
<l>ὥς θην καὶ σὸν ἐγὼ λύσω μένος εἴ κέ μευ ἄντα</l>
<l n="30">στήῃς· ἀλλά σʼ ἔγωγʼ ἀναχωρήσαντα κελεύω</l>
<l>ἐς πληθὺν ἰέναι, μηδʼ ἀντίος ἵστασʼ ἐμεῖο</l>
<l>πρίν τι κακὸν παθέειν· ῥεχθὲν δέ τε νήπιος ἔγνω.</l>
</q>
<l>
<milestone ed="P" unit="para"/>ὣς φάτο, τὸν δʼ οὐ πεῖθεν· ἀμειβόμενος δὲ προσηύδα·</l>
<q direct="unspecified">
<l>νῦν μὲν δὴ Μενέλαε διοτρεφὲς ἦ μάλα τείσεις</l>
<l n="35">γνωτὸν ἐμὸν τὸν ἔπεφνες, ἐπευχόμενος δʼ ἀγορεύεις,</l>
<l>χήρωσας δὲ γυναῖκα μυχῷ θαλάμοιο νέοιο,</l>
<l>ἀρητὸν δὲ τοκεῦσι γόον καὶ πένθος ἔθηκας.</l>
<l>ἦ κέ σφιν δειλοῖσι γόου κατάπαυμα γενοίμην</l>
<l>εἴ κεν ἐγὼ κεφαλήν τε τεὴν καὶ τεύχεʼ ἐνείκας</l>
<l n="40">Πάνθῳ ἐν χείρεσσι βάλω καὶ Φρόντιδι δίῃ.</l>
<l>ἀλλʼ οὐ μὰν ἔτι δηρὸν ἀπείρητος πόνος ἔσται</l>
<l>οὐδʼ ἔτʼ ἀδήριτος ἤτʼ ἀλκῆς ἤτε φόβοιο.</l>
<milestone ed="p" n="44" unit="card"/>
</q>
<l>
<milestone ed="P" unit="para"/>ὣς εἰπὼν οὔτησε κατʼ ἀσπίδα πάντοσʼ ἐΐσην·</l>
<l>οὐδʼ ἔρρηξεν χαλκός, ἀνεγνάμφθη δέ οἱ αἰχμὴ</l>
<l n="45">ἀσπίδʼ ἐνὶ κρατερῇ· ὃ δὲ δεύτερος ὄρνυτο χαλκῷ</l>
<l>Ἀτρεΐδης Μενέλαος ἐπευξάμενος Διὶ πατρί·</l>
<l>ἂψ δʼ ἀναχαζομένοιο κατὰ στομάχοιο θέμεθλα</l>
<l>νύξʼ, ἐπὶ δʼ αὐτὸς ἔρεισε βαρείῃ χειρὶ πιθήσας·</l>
<l>ἀντικρὺ δʼ ἁπαλοῖο διʼ αὐχένος ἤλυθʼ ἀκωκή,</l>
<l n="50">δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
<l>αἵματί οἱ δεύοντο κόμαι Χαρίτεσσιν ὁμοῖαι</l>
<l>πλοχμοί θʼ, οἳ χρυσῷ τε καὶ ἀργύρῳ ἐσφήκωντο.</l>
<l>οἷον δὲ τρέφει ἔρνος ἀνὴρ ἐριθηλὲς ἐλαίης</l>
<l>χώρῳ ἐν οἰοπόλῳ, ὅθʼ ἅλις ἀναβέβροχεν ὕδωρ,</l>
<l n="55">καλὸν τηλεθάον· τὸ δέ τε πνοιαὶ δονέουσι</l>
<l>παντοίων ἀνέμων, καί τε βρύει ἄνθεϊ λευκῷ·</l>
<l>ἐλθὼν δʼ ἐξαπίνης ἄνεμος σὺν λαίλαπι πολλῇ</l>
<l>βόθρου τʼ ἐξέστρεψε καὶ ἐξετάνυσσʼ ἐπὶ γαίῃ·</l>
<l>τοῖον Πάνθου υἱὸν ἐϋμμελίην Εὔφορβον</l>
<l n="60">Ἀτρεΐδης Μενέλαος ἐπεὶ κτάνε τεύχεʼ ἐσύλα.</l>
</q>
<l>
<milestone ed="P" unit="para"/>ὡς δʼ ὅτε τίς τε λέων ὀρεσίτροφος ἀλκὶ πεποιθὼς</l>
<l>βοσκομένης ἀγέλης βοῦν ἁρπάσῃ ἥ τις ἀρίστη·</l>
<l>τῆς δʼ ἐξ αὐχένʼ ἔαξε λαβὼν κρατεροῖσιν ὀδοῦσι</l>
<l>πρῶτον, ἔπειτα δέ θʼ αἷμα καὶ ἔγκατα πάντα λαφύσσει</l>
<l n="65">δῃῶν· ἀμφὶ δὲ τόν γε κύνες τʼ ἄνδρές τε νομῆες</l>
<l>πολλὰ μάλʼ ἰύζουσιν ἀπόπροθεν οὐδʼ ἐθέλουσιν</l>
<l>ἀντίον ἐλθέμεναι· μάλα γὰρ χλωρὸν δέος αἱρεῖ·</l>
<l>ὣς τῶν οὔ τινι θυμὸς ἐνὶ στήθεσσιν ἐτόλμα</l>
<l>ἀντίον ἐλθέμεναι Μενελάου κυδαλίμοιο.</l>
<l n="70">ἔνθά κε ῥεῖα φέροι κλυτὰ τεύχεα Πανθοΐδαο</l>
<l>Ἀτρεΐδης, εἰ μή οἱ ἀγάσσατο Φοῖβος Ἀπόλλων,</l>
<l>ὅς ῥά οἱ Ἕκτορʼ ἐπῶρσε θοῷ ἀτάλαντον Ἄρηϊ</l>
<l>ἀνέρι εἰσάμενος Κικόνων ἡγήτορι Μέντῃ·</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l n="75">Ἕκτορ νῦν σὺ μὲν ὧδε θέεις ἀκίχητα διώκων</l>
<l>ἵππους Αἰακίδαο δαΐφρονος· οἳ δʼ ἀλεγεινοὶ</l>
<l>ἀνδράσι γε θνητοῖσι δαμήμεναι ἠδʼ ὀχέεσθαι</l>
<l>ἄλλῳ γʼ ἢ Ἀχιλῆϊ, τὸν ἀθανάτη τέκε μήτηρ.</l>
<l>τόφρα δέ τοι Μενέλαος ἀρήϊος Ἀτρέος υἱὸς</l>
<l n="80">Πατρόκλῳ περιβὰς Τρώων τὸν ἄριστον ἔπεφνε</l>
<l>Πανθοΐδην Εὔφορβον, ἔπαυσε δὲ θούριδος ἀλκῆς.</l>
<milestone ed="p" n="82" unit="card"/>
</q>
<l>
<milestone ed="P" unit="para"/>ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,</l>
<l>Ἕκτορα δʼ αἰνὸν ἄχος πύκασε φρένας ἀμφὶ μελαίνας·</l>
<l>πάπτηνεν δʼ ἄρʼ ἔπειτα κατὰ στίχας, αὐτίκα δʼ ἔγνω</l>
<l n="85">τὸν μὲν ἀπαινύμενον κλυτὰ τεύχεα, τὸν δʼ ἐπὶ γαίῃ</l>
<l>κείμενον· ἔρρει δʼ αἷμα κατʼ οὐταμένην ὠτειλήν.</l>
<l>βῆ δὲ διὰ προμάχων κεκορυθμένος αἴθοπι χαλκῷ</l>
<l>ὀξέα κεκλήγων φλογὶ εἴκελος Ἡφαίστοιο</l>
<l>ἀσβέστῳ· οὐδʼ υἱὸν λάθεν Ἀτρέος ὀξὺ βοήσας·</l>
<l n="90">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<l>ὤ μοι ἐγὼν εἰ μέν κε λίπω κάτα τεύχεα καλὰ</l>
<l>Πάτροκλόν θʼ, ὃς κεῖται ἐμῆς ἕνεκʼ ἐνθάδε τιμῆς,</l>
<l>μή τίς μοι Δαναῶν νεμεσήσεται ὅς κεν ἴδηται.</l>
<l>εἰ δέ κεν Ἕκτορι μοῦνος ἐὼν καὶ Τρωσὶ μάχωμαι</l>
<l n="95">αἰδεσθείς, μή πώς με περιστήωσʼ ἕνα πολλοί·</l>
<l>Τρῶας δʼ ἐνθάδε πάντας ἄγει κορυθαίολος Ἕκτωρ.</l>
<l>ἀλλὰ τί ἤ μοι ταῦτα φίλος διελέξατο θυμός;</l>
<l>ὁππότʼ ἀνὴρ ἐθέλῃ πρὸς δαίμονα φωτὶ μάχεσθαι</l>
<l>ὅν κε θεὸς τιμᾷ, τάχα οἱ μέγα πῆμα κυλίσθη.</l>
<l n="100">τώ μʼ οὔ τις Δαναῶν νεμεσήσεται ὅς κεν ἴδηται</l>
<l>Ἕκτορι χωρήσαντʼ, ἐπεὶ ἐκ θεόφιν πολεμίζει.</l>
<l>εἰ δέ που Αἴαντός γε βοὴν ἀγαθοῖο πυθοίμην,</l>
<l>ἄμφω κʼ αὖτις ἰόντες ἐπιμνησαίμεθα χάρμης</l>
<l>καὶ πρὸς δαίμονά περ, εἴ πως ἐρυσαίμεθα νεκρὸν</l>
<l n="105">Πηλεΐδῃ Ἀχιλῆϊ· κακῶν δέ κε φέρτατον εἴη.</l>
<milestone ed="p" n="106" unit="card"/>
<l>
<milestone ed="P" unit="para"/>εἷος ὁ ταῦθʼ ὅρμαινε κατὰ φρένα καὶ κατὰ θυμὸν</l>
<l>τόφρα δʼ ἐπὶ Τρώων στίχες ἤλυθον· ἦρχε δʼ ἄρʼ Ἕκτωρ.</l>
<l>αὐτὰρ ὅ γʼ ἐξοπίσω ἀνεχάζετο, λεῖπε δὲ νεκρὸν</l>
<l>ἐντροπαλιζόμενος ὥς τε λὶς ἠϋγένειος,</l>
<l n="110">ὅν ῥα κύνες τε καὶ ἄνδρες ἀπὸ σταθμοῖο δίωνται</l>
<l>ἔγχεσι καὶ φωνῇ· τοῦ δʼ ἐν φρεσὶν ἄλκιμον ἦτορ</l>
<l>παχνοῦται, ἀέκων δέ τʼ ἔβη ἀπὸ μεσσαύλοιο·</l>
<l>ὣς ἀπὸ Πατρόκλοιο κίε ξανθὸς Μενέλαος.</l>
<l>στῆ δὲ μεταστρεφθεὶς ἐπεὶ ἵκετο ἔθνος ἑταίρων</l>
<l n="115">παπταίνων Αἴαντα μέγαν Τελαμώνιον υἱόν.</l>
<l>τὸν δὲ μάλʼ αἶψʼ ἐνόησε μάχης ἐπʼ ἀριστερὰ πάσης</l>
<l>θαρσύνονθʼ ἑτάρους καὶ ἐποτρύνοντα μάχεσθαι·</l>
<l>θεσπέσιον γάρ σφιν φόβον ἔμβαλε Φοῖβος Ἀπόλλων·</l>
<l>βῆ δὲ θέειν, εἶθαρ δὲ παριστάμενος ἔπος ηὔδα.</l>
<q direct="unspecified">
<l n="120">Αἶαν δεῦρο πέπον, περὶ Πατρόκλοιο θανόντος</l>
<l>σπεύσομεν, αἴ κε νέκυν περ Ἀχιλλῆϊ προφέρωμεν</l>
<l>γυμνόν· ἀτὰρ τά γε τεύχεʼ ἔχει κορυθαίολος Ἕκτωρ.</l>
</q>
<l>
<milestone ed="P" unit="para"/>ὣς ἔφατʼ, Αἴαντι δὲ δαΐφρονι θυμὸν ὄρινε·</l>
<l>βῆ δὲ διὰ προμάχων, ἅμα δὲ ξανθὸς Μενέλαος.</l>
<l n="125">Ἕκτωρ μὲν Πάτροκλον ἐπεὶ κλυτὰ τεύχεʼ ἀπηύρα,</l>
<l>ἕλχʼ ἵνʼ ἀπʼ ὤμοιιν κεφαλὴν τάμοι ὀξέϊ χαλκῷ,</l>
<l>τὸν δὲ νέκυν Τρῳῇσιν ἐρυσσάμενος κυσὶ δοίη.</l>
<l>Αἴας δʼ ἐγγύθεν ἦλθε φέρων σάκος ἠΰτε πύργον·</l>
<l>Ἕκτωρ δʼ ἂψ ἐς ὅμιλον ἰὼν ἀνεχάζεθʼ ἑταίρων,</l>
<l n="130">ἐς δίφρον δʼ ἀνόρουσε· δίδου δʼ ὅ γε τεύχεα καλὰ</l>
<l>Τρωσὶ φέρειν προτὶ ἄστυ, μέγα κλέος ἔμμεναι αὐτῷ.</l>
<l>Αἴας δʼ ἀμφὶ Μενοιτιάδῃ σάκος εὐρὺ καλύψας</l>
<l>ἑστήκει ὥς τίς τε λέων περὶ οἷσι τέκεσσιν,</l>
<l>ᾧ ῥά τε νήπιʼ ἄγοντι συναντήσωνται ἐν ὕλῃ</l>
<l n="135">ἄνδρες ἐπακτῆρες· ὃ δέ τε σθένεϊ βλεμεαίνει,</l>
<l>πᾶν δέ τʼ ἐπισκύνιον κάτω ἕλκεται ὄσσε καλύπτων·</l>
<l>ὣς Αἴας περὶ Πατρόκλῳ ἥρωϊ βεβήκει.</l>
<l>Ἀτρεΐδης δʼ ἑτέρωθεν ἀρηΐφιλος Μενέλαος</l>
<l>ἑστήκει, μέγα πένθος ἐνὶ στήθεσσιν ἀέξων.</l>
<milestone ed="p" n="140" unit="card"/>
<l n="140">
<milestone ed="P" unit="para"/>Γλαῦκος δʼ Ἱππολόχοιο πάϊς Λυκίων ἀγὸς ἀνδρῶν</l>
<l>Ἕκτορʼ ὑπόδρα ἰδὼν χαλεπῷ ἠνίπαπε μύθῳ·</l>
<q direct="unspecified">
<l>Ἕκτορ εἶδος ἄριστε μάχης ἄρα πολλὸν ἐδεύεο.</l>
<l>ἦ σʼ αὔτως κλέος ἐσθλὸν ἔχει φύξηλιν ἐόντα.</l>
<l>φράζεο νῦν ὅππως κε πόλιν καὶ ἄστυ σαώσῃς</l>
<l n="145">οἶος σὺν λαοῖς τοὶ Ἰλίῳ ἐγγεγάασιν·</l>
<l>οὐ γάρ τις Λυκίων γε μαχησόμενος Δαναοῖσιν</l>
<l>εἶσι περὶ πτόλιος, ἐπεὶ οὐκ ἄρα τις χάρις ἦεν</l>
<l>μάρνασθαι δηΐοισιν ἐπʼ ἀνδράσι νωλεμὲς αἰεί.</l>
<l>πῶς κε σὺ χείρονα φῶτα σαώσειας μεθʼ ὅμιλον</l>
<l n="150">σχέτλιʼ, ἐπεὶ Σαρπηδόνʼ ἅμα ξεῖνον καὶ ἑταῖρον</l>
<l>κάλλιπες Ἀργείοισιν ἕλωρ καὶ κύρμα γενέσθαι,</l>
<l>ὅς τοι πόλλʼ ὄφελος γένετο πτόλεΐ τε καὶ αὐτῷ</l>
<l>ζωὸς ἐών· νῦν δʼ οὔ οἱ ἀλαλκέμεναι κύνας ἔτλης.</l>
<l>τὼ νῦν εἴ τις ἐμοὶ Λυκίων ἐπιπείσεται ἀνδρῶν</l>
<l n="155">οἴκαδʼ ἴμεν, Τροίῃ δὲ πεφήσεται αἰπὺς ὄλεθρος.</l>
<l>εἰ γὰρ νῦν Τρώεσσι μένος πολυθαρσὲς ἐνείη</l>
<l>ἄτρομον, οἷόν τʼ ἄνδρας ἐσέρχεται οἳ περὶ πάτρης</l>
<l>ἀνδράσι δυσμενέεσσι πόνον καὶ δῆριν ἔθεντο,</l>
<l>αἶψά κε Πάτροκλον ἐρυσαίμεθα Ἴλιον εἴσω.</l>
<l n="160">εἰ δʼ οὗτος προτὶ ἄστυ μέγα Πριάμοιο ἄνακτος</l>
<l>ἔλθοι τεθνηὼς καί μιν ἐρυσαίμεθα χάρμης,</l>
<l>αἶψά κεν Ἀργεῖοι Σαρπηδόνος ἔντεα καλὰ</l>
<l>λύσειαν, καί κʼ αὐτὸν ἀγοίμεθα Ἴλιον εἴσω·</l>
<l>τοίου γὰρ θεράπων πέφατʼ ἀνέρος, ὃς μέγʼ ἄριστος</l>
<l n="165">Ἀργείων παρὰ νηυσὶ καὶ ἀγχέμαχοι θεράποντες.</l>
<l>ἀλλὰ σύ γʼ Αἴαντος μεγαλήτορος οὐκ ἐτάλασσας</l>
<l>στήμεναι ἄντα κατʼ ὄσσε ἰδὼν δηΐων ἐν ἀϋτῇ,</l>
<l>οὐδʼ ἰθὺς μαχέσασθαι, ἐπεὶ σέο φέρτερός ἐστι.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη κορυθαίολος Ἕκτωρ·</l>
<q direct="unspecified">
<l n="170">Γλαῦκε τί ἢ δὲ σὺ τοῖος ἐὼν ὑπέροπλον ἔειπες;</l>
<q direct="unspecified">
<l>ὢ πόποι ἦ τʼ ἐφάμην σὲ περὶ φρένας ἔμμεναι ἄλλων</l>
<l>τῶν ὅσσοι Λυκίην ἐριβώλακα ναιετάουσι·</l>
<l>νῦν δέ σευ ὠνοσάμην πάγχυ φρένας οἷον ἔειπες,</l>
<q direct="unspecified">
<l>ὅς τέ με φῂς Αἴαντα πελώριον οὐχ ὑπομεῖναι.</l>
<l n="175">οὔ τοι ἐγὼν ἔρριγα μάχην οὐδὲ κτύπον ἵππων·</l>
<l>ἀλλʼ αἰεί τε Διὸς κρείσσων νόος αἰγιόχοιο,</l>
<l>ὅς τε καὶ ἄλκιμον ἄνδρα φοβεῖ καὶ ἀφείλετο νίκην</l>
<l>ῥηϊδίως, ὁτὲ δʼ αὐτὸς ἐποτρύνει μαχέσασθαι.</l>
<l>ἀλλʼ ἄγε δεῦρο πέπον, παρʼ ἔμʼ ἵστασο καὶ ἴδε ἔργον,</l>
<l n="180">ἠὲ πανημέριος κακὸς ἔσσομαι, ὡς ἀγορεύεις,</l>
<l>ἦ τινα καὶ Δαναῶν ἀλκῆς μάλα περ μεμαῶτα</l>
<l>σχήσω ἀμυνέμεναι περὶ Πατρόκλοιο θανόντος.</l>
</q>
<l>
<milestone ed="P" unit="para"/>ὣς εἰπὼν Τρώεσσιν ἐκέκλετο μακρὸν ἀΰσας·</l>
<q direct="unspecified">
<l>Τρῶες καὶ Λύκιοι καὶ Δάρδανοι ἀγχιμαχηταί,</l>
<milestone ed="p" n="185" unit="card"/>
<l n="185">ἀνέρες ἔστε φίλοι, μνήσασθε δὲ θούριδος ἀλκῆς,</l>
<l>ὄφρʼ ἂν ἐγὼν Ἀχιλῆος ἀμύμονος ἔντεα δύω</l>
<l>καλά, τὰ Πατρόκλοιο βίην ἐνάριξα κατακτάς.</l>
</q>
<l>
<milestone ed="P" unit="para"/>ὣς ἄρα φωνήσας ἀπέβη κορυθαίολος Ἕκτωρ</l>
<l>δηΐου ἐκ πολέμοιο· θέων δʼ ἐκίχανεν ἑταίρους</l>
<l n="190">ὦκα μάλʼ οὔ πω τῆλε ποσὶ κραιπνοῖσι μετασπών,</l>
<l>οἳ προτὶ ἄστυ φέρον κλυτὰ τεύχεα Πηλεΐωνος.</l>
<l>στὰς δʼ ἀπάνευθε μάχης πολυδακρύου ἔντεʼ ἄμειβεν·</l>
<l>ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν</l>
<l>Τρωσὶ φιλοπτολέμοισιν, ὃ δʼ ἄμβροτα τεύχεα δῦνε</l>
<l n="195">Πηλεΐδεω Ἀχιλῆος ἅ οἱ θεοὶ Οὐρανίωνες</l>
<l>πατρὶ φίλῳ ἔπορον· ὃ δʼ ἄρα ᾧ παιδὶ ὄπασσε</l>
<l>γηράς· ἀλλʼ οὐχ υἱὸς ἐν ἔντεσι πατρὸς ἐγήρα.</l>
</q>
<l>
<milestone ed="P" unit="para"/>τὸν δʼ ὡς οὖν ἀπάνευθεν ἴδεν νεφεληγερέτα Ζεὺς</l>
<l>τεύχεσι Πηλεΐδαο κορυσσόμενον θείοιο,</l>
<l n="200">κινήσας ῥα κάρη προτὶ ὃν μυθήσατο θυμόν·</l>
<l>ἆ δείλʼ οὐδέ τί τοι θάνατος καταθύμιός ἐστιν</l>
<l>ὃς δή τοι σχεδὸν εἶσι· σὺ δʼ ἄμβροτα τεύχεα δύνεις</l>
<l>ἀνδρὸς ἀριστῆος, τόν τε τρομέουσι καὶ ἄλλοι·</l>
<l>τοῦ δὴ ἑταῖρον ἔπεφνες ἐνηέα τε κρατερόν τε,</l>
<l n="205">τεύχεα δʼ οὐ κατὰ κόσμον ἀπὸ κρατός τε καὶ ὤμων</l>
<l>εἵλευ· ἀτάρ τοι νῦν γε μέγα κράτος ἐγγυαλίξω,</l>
<l>τῶν ποινὴν ὅ τοι οὔ τι μάχης ἐκνοστήσαντι</l>
<l>δέξεται Ἀνδρομάχη κλυτὰ τεύχεα Πηλεΐωνος.</l>
<milestone ed="p" n="209" unit="card"/>
<l>
<milestone ed="P" unit="para"/>ἦ καὶ κυανέῃσιν ἐπʼ ὀφρύσι νεῦσε Κρονίων.</l>
<l n="210">Ἕκτορι δʼ ἥρμοσε τεύχεʼ ἐπὶ χροΐ, δῦ δέ μιν Ἄρης</l>
<l>δεινὸς ἐνυάλιος, πλῆσθεν δʼ ἄρα οἱ μέλεʼ ἐντὸς</l>
<l>ἀλκῆς καὶ σθένεος· μετὰ δὲ κλειτοὺς ἐπικούρους</l>
<l>βῆ ῥα μέγα ἰάχων· ἰνδάλλετο δέ σφισι πᾶσι</l>
<l>τεύχεσι λαμπόμενος μεγαθύμου Πηλεΐωνος.</l>
<l n="215">ὄτρυνεν δὲ ἕκαστον ἐποιχόμενος ἐπέεσσι</l>
<l>Μέσθλην τε Γλαῦκόν τε Μέδοντά τε Θερσίλοχόν τε</l>
<l>Ἀστεροπαῖόν τε Δεισήνορά θʼ Ἱππόθοόν τε</l>
<l>Φόρκυν τε Χρομίον τε καὶ Ἔννομον οἰωνιστήν·</l>
<l>τοὺς ὅ γʼ ἐποτρύνων ἔπεα πτερόεντα προσηύδα·</l>
<q direct="unspecified">
<l n="220">κέκλυτε μυρία φῦλα περικτιόνων ἐπικούρων·</l>
<l>οὐ γὰρ ἐγὼ πληθὺν διζήμενος οὐδὲ χατίζων</l>
<l>ἐνθάδʼ ἀφʼ ὑμετέρων πολίων ἤγειρα ἕκαστον,</l>
<l>ἀλλʼ ἵνα μοι Τρώων ἀλόχους καὶ νήπια τέκνα</l>
<l>προφρονέως ῥύοισθε φιλοπτολέμων ὑπʼ Ἀχαιῶν.</l>
<l n="225">τὰ φρονέων δώροισι κατατρύχω καὶ ἐδωδῇ</l>
<l>λαούς, ὑμέτερον δὲ ἑκάστου θυμὸν ἀέξω.</l>
<l>τώ τις νῦν ἰθὺς τετραμμένος ἢ ἀπολέσθω</l>
<l>ἠὲ σαωθήτω· ἣ γὰρ πολέμου ὀαριστύς.</l>
<l>ὃς δέ κε Πάτροκλον καὶ τεθνηῶτά περ ἔμπης</l>
<l n="230">Τρῶας ἐς ἱπποδάμους ἐρύσῃ, εἴξῃ δέ οἱ Αἴας,</l>
<l>ἥμισυ τῷ ἐνάρων ἀποδάσσομαι, ἥμισυ δʼ αὐτὸς</l>
<l>ἕξω ἐγώ· τὸ δέ οἱ κλέος ἔσσεται ὅσσον ἐμοί περ.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἰθὺς Δαναῶν βρίσαντες ἔβησαν</l>
<l>δούρατʼ ἀνασχόμενοι· μάλα δέ σφισιν ἔλπετο θυμὸς</l>
<l n="235">νεκρὸν ὑπʼ Αἴαντος ἐρύειν Τελαμωνιάδαο</l>
<l>νήπιοι· ἦ τε πολέσσιν ἐπʼ αὐτῷ θυμὸν ἀπηύρα.</l>
<l>καὶ τότʼ ἄρʼ Αἴας εἶπε βοὴν ἀγαθὸν Μενέλαον·</l>
<q direct="unspecified">
<l>ὦ πέπον ὦ Μενέλαε διοτρεφὲς οὐκέτι νῶϊ</l>
<l>ἔλπομαι αὐτώ περ νοστησέμεν ἐκ πολέμοιο.</l>
<l n="240">οὔ τι τόσον νέκυος περιδείδια Πατρόκλοιο,</l>
<l>ὅς κε τάχα Τρώων κορέει κύνας ἠδʼ οἰωνούς,</l>
<l>ὅσσον ἐμῇ κεφαλῇ περιδείδια μή τι πάθῃσι,</l>
<l>καὶ σῇ, ἐπεὶ πολέμοιο νέφος περὶ πάντα καλύπτει</l>
<l>Ἕκτωρ, ἡμῖν δʼ αὖτʼ ἀναφαίνεται αἰπὺς ὄλεθρος.</l>
<l n="245">ἀλλʼ ἄγʼ ἀριστῆας Δαναῶν κάλει, ἤν τις ἀκούσῃ.</l>
<milestone ed="p" n="246" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε βοὴν ἀγαθὸς Μενέλαος,</l>
<l>ἤϋσεν δὲ διαπρύσιον Δαναοῖσι γεγωνώς·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l>οἵ τε παρʼ Ἀτρεΐδῃς Ἀγαμέμνονι καὶ Μενελάῳ</l>
<l n="250">δήμια πίνουσιν καὶ σημαίνουσιν ἕκαστος</l>
<l>λαοῖς· ἐκ δὲ Διὸς τιμὴ καὶ κῦδος ὀπηδεῖ.</l>
<l>ἀργαλέον δέ μοί ἐστι διασκοπιᾶσθαι ἕκαστον</l>
<l>ἡγεμόνων· τόσση γὰρ ἔρις πολέμοιο δέδηεν·</l>
<l>ἀλλά τις αὐτὸς ἴτω, νεμεσιζέσθω δʼ ἐνὶ θυμῷ</l>
<l n="255">Πάτροκλον Τρῳῇσι κυσὶν μέλπηθρα γενέσθαι.</l>
</q>
<l>
<milestone ed="P" unit="para"/>ὣς ἔφατʼ, ὀξὺ δʼ ἄκουσεν Ὀϊλῆος ταχὺς Αἴας·</l>
<l>πρῶτος δʼ ἀντίος ἦλθε θέων ἀνὰ δηϊοτῆτα,</l>
<l>τὸν δὲ μετʼ Ἰδομενεὺς καὶ ὀπάων Ἰδομενῆος</l>
<l>Μηριόνης ἀτάλαντος Ἐνυαλίῳ ἀνδρειφόντῃ.</l>
<l n="260">τῶν δʼ ἄλλων τίς κεν ᾗσι φρεσὶν οὐνόματʼ εἴποι,</l>
<l>ὅσσοι δὴ μετόπισθε μάχην ἤγειραν Ἀχαιῶν;</l>
<l>
<milestone ed="P" unit="para"/>Τρῶες δὲ προὔτυψαν ἀολλέες· ἦρχε δʼ ἄρʼ Ἕκτωρ.</l>
<l>ὡς δʼ ὅτʼ ἐπὶ προχοῇσι διιπετέος ποταμοῖο</l>
<l>βέβρυχεν μέγα κῦμα ποτὶ ῥόον, ἀμφὶ δέ τʼ ἄκραι</l>
<l n="265">ἠϊόνες βοόωσιν ἐρευγομένης ἁλὸς ἔξω,</l>
<l>τόσσῃ ἄρα Τρῶες ἰαχῇ ἴσαν. αὐτὰρ Ἀχαιοὶ</l>
<l>ἕστασαν ἀμφὶ Μενοιτιάδῃ ἕνα θυμὸν ἔχοντες</l>
<l>φραχθέντες σάκεσιν χαλκήρεσιν· ἀμφὶ δʼ ἄρά σφι</l>
<l>λαμπρῇσιν κορύθεσσι Κρονίων ἠέρα πολλὴν</l>
<l n="270">χεῦʼ, ἐπεὶ οὐδὲ Μενοιτιάδην ἔχθαιρε πάρος γε,</l>
<l>ὄφρα ζωὸς ἐὼν θεράπων ἦν Αἰακίδαο·</l>
<l>μίσησεν δʼ ἄρα μιν δηΐων κυσὶ κύρμα γενέσθαι</l>
<l>Τρῳῇσιν· τὼ καί οἱ ἀμυνέμεν ὦρσεν ἑταίρους.</l>
<milestone ed="p" n="274" unit="card"/>
<l>
<milestone ed="P" unit="para"/>ὦσαν δὲ πρότεροι Τρῶες ἑλίκωπας Ἀχαιούς·</l>
<l n="275">νεκρὸν δὲ προλιπόντες ὑπέτρεσαν, οὐδέ τινʼ αὐτῶν</l>
<l>Τρῶες ὑπέρθυμοι ἕλον ἔγχεσιν ἱέμενοί περ,</l>
<l>ἀλλὰ νέκυν ἐρύοντο· μίνυνθα δὲ καὶ τοῦ Ἀχαιοὶ</l>
<l>μέλλον ἀπέσσεσθαι· μάλα γάρ σφεας ὦκʼ ἐλέλιξεν</l>
<l>Αἴας, ὃς περὶ μὲν εἶδος, περὶ δʼ ἔργα τέτυκτο</l>
<l n="280">τῶν ἄλλων Δαναῶν μετʼ ἀμύμονα Πηλεΐωνα.</l>
<l>ἴθυσεν δὲ διὰ προμάχων συῒ εἴκελος ἀλκὴν</l>
<l>καπρίῳ, ὅς τʼ ἐν ὄρεσσι κύνας θαλερούς τʼ αἰζηοὺς</l>
<l>ῥηϊδίως ἐκέδασσεν, ἑλιξάμενος διὰ βήσσας·</l>
<l>ὣς υἱὸς Τελαμῶνος ἀγαυοῦ φαίδιμος Αἴας</l>
<l n="285">ῥεῖα μετεισάμενος Τρώων ἐκέδασσε φάλαγγας</l>
<l>οἳ περὶ Πατρόκλῳ βέβασαν, φρόνεον δὲ μάλιστα</l>
<l>ἄστυ πότι σφέτερον ἐρύειν καὶ κῦδος ἀρέσθαι.</l>
<l>
<milestone ed="P" unit="para"/>ἤτοι τὸν Λήθοιο Πελασγοῦ φαίδιμος υἱὸς</l>
<l>Ἱππόθοος ποδὸς ἕλκε κατὰ κρατερὴν ὑσμίνην</l>
<l n="290">δησάμενος τελαμῶνι παρὰ σφυρὸν ἀμφὶ τένοντας</l>
<l>Ἕκτορι καὶ Τρώεσσι χαριζόμενος· τάχα δʼ αὐτῷ</l>
<l>ἦλθε κακόν, τό οἱ οὔ τις ἐρύκακεν ἱεμένων περ.</l>
<l>τὸν δʼ υἱὸς Τελαμῶνος ἐπαΐξας διʼ ὁμίλου</l>
<l>πλῆξʼ αὐτοσχεδίην κυνέης διὰ χαλκοπαρῄου·</l>
<l n="295">ἤρικε δʼ ἱπποδάσεια κόρυς περὶ δουρὸς ἀκωκῇ</l>
<l>πληγεῖσʼ ἔγχεΐ τε μεγάλῳ καὶ χειρὶ παχείῃ,</l>
<l>ἐγκέφαλος δὲ παρʼ αὐλὸν ἀνέδραμεν ἐξ ὠτειλῆς</l>
<l>αἱματόεις· τοῦ δʼ αὖθι λύθη μένος, ἐκ δʼ ἄρα χειρῶν</l>
<l>Πατρόκλοιο πόδα μεγαλήτορος ἧκε χαμᾶζε</l>
<l n="300">κεῖσθαι· ὃ δʼ ἄγχʼ αὐτοῖο πέσε πρηνὴς ἐπὶ νεκρῷ</l>
<l>τῆλʼ ἀπὸ Λαρίσης ἐριβώλακος, οὐδὲ τοκεῦσι</l>
<l>θρέπτρα φίλοις ἀπέδωκε, μινυνθάδιος δέ οἱ αἰὼν</l>
<l>ἔπλεθʼ ὑπʼ Αἴαντος μεγαθύμου δουρὶ δαμέντι.</l>
<l>
<milestone ed="P" unit="para"/>Ἕκτωρ δʼ αὖτʼ Αἴαντος ἀκόντισε δουρὶ φαεινῷ·</l>
<l n="305">ἀλλʼ ὃ μὲν ἄντα ἰδὼν ἠλεύατο χάλκεον ἔγχος</l>
<l>τυτθόν· ὃ δὲ Σχεδίον μεγαθύμου Ἰφίτου υἱὸν</l>
<l>Φωκήων ὄχʼ ἄριστον, ὃς ἐν κλειτῷ Πανοπῆϊ</l>
<l>οἰκία ναιετάασκε πολέσσʼ ἄνδρεσσιν ἀνάσσων,</l>
<l>τὸν βάλʼ ὑπὸ κληῗδα μέσην· διὰ δʼ ἀμπερὲς ἄκρη</l>
<l n="310">αἰχμὴ χαλκείη παρὰ νείατον ὦμον ἀνέσχε·</l>
<l>δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
<l>
<milestone ed="P" unit="para"/>Αἴας δʼ αὖ Φόρκυνα δαΐφρονα Φαίνοπος υἱὸν</l>
<l>Ἱπποθόῳ περιβάντα μέσην κατὰ γαστέρα τύψε·</l>
<l>ῥῆξε δὲ θώρηκος γύαλον, διὰ δʼ ἔντερα χαλκὸς</l>
<l n="315">ἤφυσʼ· ὃ δʼ ἐν κονίῃσι πεσὼν ἕλε γαῖαν ἀγοστῷ.</l>
<l>χώρησαν δʼ ὑπό τε πρόμαχοι καὶ φαίδιμος Ἕκτωρ·</l>
<l>Ἀργεῖοι δὲ μέγα ἴαχον, ἐρύσαντο δὲ νεκροὺς</l>
<l>Φόρκυν θʼ Ἱππόθοόν τε, λύοντο δὲ τεύχεʼ ἀπʼ ὤμων.</l>
<milestone ed="p" n="319" unit="card"/>
<l>
<milestone ed="P" unit="para"/>ἔνθά κεν αὖτε Τρῶες ἀρηϊφίλων ὑπʼ Ἀχαιῶν</l>
<l n="320">Ἴλιον εἰσανέβησαν ἀναλκείῃσι δαμέντες,</l>
<l>Ἀργεῖοι δέ κε κῦδος ἕλον καὶ ὑπὲρ Διὸς αἶσαν</l>
<l>κάρτεϊ καὶ σθένεϊ σφετέρῳ· ἀλλʼ αὐτὸς Ἀπόλλων</l>
<l>Αἰνείαν ὄτρυνε δέμας Περίφαντι ἐοικὼς</l>
<l>κήρυκι Ἠπυτίδῃ, ὅς οἱ παρὰ πατρὶ γέροντι</l>
<l n="325">κηρύσσων γήρασκε φίλα φρεσὶ μήδεα εἰδώς·</l>
<l>τῷ μιν ἐεισάμενος προσέφη Διὸς υἱὸς Ἀπόλλων·</l>
<q direct="unspecified">
<l>Αἰνεία πῶς ἂν καὶ ὑπὲρ θεὸν εἰρύσσαισθε</l>
<l>Ἴλιον αἰπεινήν; ὡς δὴ ἴδον ἀνέρας ἄλλους</l>
<l>κάρτεΐ τε σθένεΐ τε πεποιθότας ἠνορέῃ τε</l>
<l n="330">πλήθεΐ τε σφετέρῳ καὶ ὑπερδέα δῆμον ἔχοντας·</l>
<l>ἡμῖν δὲ Ζεὺς μὲν πολὺ βούλεται ἢ Δαναοῖσι</l>
<l>νίκην· ἀλλʼ αὐτοὶ τρεῖτʼ ἄσπετον οὐδὲ μάχεσθε.</l>
</q>
<l>
<milestone ed="P" unit="para"/>ὣς ἔφατʼ, Αἰνείας δʼ ἑκατηβόλον Ἀπόλλωνα</l>
<l>ἔγνω ἐς ἄντα ἰδών, μέγα δʼ Ἕκτορα εἶπε βοήσας·</l>
<l n="335">Ἕκτόρ τʼ ἠδʼ ἄλλοι Τρώων ἀγοὶ ἠδʼ ἐπικούρων</l>
<l>αἰδὼς μὲν νῦν ἥδε γʼ ἀρηϊφίλων ὑπʼ Ἀχαιῶν</l>
<l>Ἴλιον εἰσαναβῆναι ἀναλκείῃσι δαμέντας.</l>
<l>ἀλλʼ ἔτι γάρ τίς φησι θεῶν ἐμοὶ ἄγχι παραστὰς</l>
<l>Ζῆνʼ ὕπατον μήστωρα μάχης ἐπιτάρροθον εἶναι·</l>
<l n="340">τώ ῥʼ ἰθὺς Δαναῶν ἴομεν, μηδʼ οἵ γε ἕκηλοι</l>
<l>Πάτροκλον νηυσὶν πελασαίατο τεθνηῶτα.</l>
</q>
<l>
<milestone ed="P" unit="para"/>ὣς φάτο, καί ῥα πολὺ προμάχων ἐξάλμενος ἔστη·</l>
<l>οἳ δʼ ἐλελίχθησαν καὶ ἐναντίοι ἔσταν Ἀχαιῶν.</l>
<l>ἔνθʼ αὖτʼ Αἰνείας Λειώκριτον οὔτασε δουρὶ</l>
<l n="345">υἱὸν Ἀρίσβαντος Λυκομήδεος ἐσθλὸν ἑταῖρον.</l>
<l>τὸν δὲ πεσόντʼ ἐλέησεν ἀρηΐφιλος Λυκομήδης,</l>
<l>στῆ δὲ μάλʼ ἐγγὺς ἰών, καὶ ἀκόντισε δουρὶ φαεινῷ,</l>
<l>καὶ βάλεν Ἱππασίδην Ἀπισάονα ποιμένα λαῶν</l>
<l>ἧπαρ ὑπὸ πραπίδων, εἶθαρ δʼ ὑπὸ γούνατʼ ἔλυσεν,</l>
<l n="350">ὅς ῥʼ ἐκ Παιονίης ἐριβώλακος εἰληλούθει,</l>
<l>καὶ δὲ μετʼ Ἀστεροπαῖον ἀριστεύεσκε μάχεσθαι.</l>
<l>
<milestone ed="P" unit="para"/>τὸν δὲ πεσόντʼ ἐλέησεν ἀρήϊος Ἀστεροπαῖος,</l>
<l>ἴθυσεν δὲ καὶ ὃ πρόφρων Δαναοῖσι μάχεσθαι·</l>
<l>ἀλλʼ οὔ πως ἔτι εἶχε· σάκεσσι γὰρ ἔρχατο πάντῃ</l>
<l n="355">ἑσταότες περὶ Πατρόκλῳ, πρὸ δὲ δούρατʼ ἔχοντο.</l>
<l>Αἴας γὰρ μάλα πάντας ἐπῴχετο πολλὰ κελεύων·</l>
<l>οὔτέ τινʼ ἐξοπίσω νεκροῦ χάζεσθαι ἀνώγει</l>
<l>οὔτέ τινα προμάχεσθαι Ἀχαιῶν ἔξοχον ἄλλων,</l>
<l>ἀλλὰ μάλʼ ἀμφʼ αὐτῷ βεβάμεν, σχεδόθεν δὲ μάχεσθαι.</l>
<l n="360">ὣς Αἴας ἐπέτελλε πελώριος, αἵματι δὲ χθὼν</l>
<l>δεύετο πορφυρέῳ, τοὶ δʼ ἀγχιστῖνοι ἔπιπτον</l>
<l>νεκροὶ ὁμοῦ Τρώων καὶ ὑπερμενέων ἐπικούρων</l>
<l>καὶ Δαναῶν· οὐδʼ οἳ γὰρ ἀναιμωτί γε μάχοντο,</l>
<l>παυρότεροι δὲ πολὺ φθίνυθον· μέμνηντο γὰρ αἰεὶ</l>
<l n="365">ἀλλήλοις ἀνʼ ὅμιλον ἀλεξέμεναι φόνον αἰπύν.</l>
<milestone ed="p" n="366" unit="card"/>
</q>
<l>
<milestone ed="P" unit="para"/>ὣς οἳ μὲν μάρναντο δέμας πυρός, οὐδέ κε φαίης</l>
<l>οὔτέ ποτʼ ἠέλιον σῶν ἔμμεναι οὔτε σελήνην·</l>
<l>ἠέρι γὰρ κατέχοντο μάχης ἐπί θʼ ὅσσον ἄριστοι</l>
<l>ἕστασαν ἀμφὶ Μενοιτιάδῃ κατατεθνηῶτι.</l>
<l n="370">οἳ δʼ ἄλλοι Τρῶες καὶ ἐϋκνήμιδες Ἀχαιοὶ</l>
<l>εὔκηλοι πολέμιζον ὑπʼ αἰθέρι, πέπτατο δʼ αὐγὴ</l>
<l>ἠελίου ὀξεῖα, νέφος δʼ οὐ φαίνετο πάσης</l>
<l>γαίης οὐδʼ ὀρέων· μεταπαυόμενοι δὲ μάχοντο</l>
<l>ἀλλήλων ἀλεείνοντες βέλεα στονόεντα</l>
<l n="375">πολλὸν ἀφεσταότες. τοὶ δʼ ἐν μέσῳ ἄλγεʼ ἔπασχον</l>
<l>ἠέρι καὶ πολέμῳ, τείροντο δὲ νηλέϊ χαλκῷ</l>
<l>ὅσσοι ἄριστοι ἔσαν· δύο δʼ οὔ πω φῶτε πεπύσθην</l>
<l>ἀνέρε κυδαλίμω Θρασυμήδης Ἀντίλοχός τε</l>
<l>Πατρόκλοιο θανόντος ἀμύμονος, ἀλλʼ ἔτʼ ἔφαντο</l>
<l n="380">ζωὸν ἐνὶ πρώτῳ ὁμάδῳ Τρώεσσι μάχεσθαι.</l>
<l>τὼ δʼ ἐπιοσσομένω θάνατον καὶ φύζαν ἑταίρων</l>
<l>νόσφιν ἐμαρνάσθην, ἐπεὶ ὣς ἐπετέλλετο Νέστωρ</l>
<l>ὀτρύνων πόλεμον δὲ μελαινάων ἀπὸ νηῶν.</l>
<l>
<milestone ed="P" unit="para"/>τοῖς δὲ πανημερίοις ἔριδος μέγα νεῖκος ὀρώρει</l>
<l n="385">ἀργαλέης· καμάτῳ δὲ καὶ ἱδρῷ νωλεμὲς αἰεὶ</l>
<l>γούνατά τε κνῆμαί τε πόδες θʼ ὑπένερθεν ἑκάστου</l>
<l>χεῖρές τʼ ὀφθαλμοί τε παλάσσετο μαρναμένοιιν</l>
<l>ἀμφʼ ἀγαθὸν θεράποντα ποδώκεος Αἰακίδαο.</l>
<l>ὡς δʼ ὅτʼ ἀνὴρ ταύροιο βοὸς μεγάλοιο βοείην</l>
<l n="390">λαοῖσιν δώῃ τανύειν μεθύουσαν ἀλοιφῇ·</l>
<l>δεξάμενοι δʼ ἄρα τοί γε διαστάντες τανύουσι</l>
<l>κυκλόσʼ, ἄφαρ δέ τε ἰκμὰς ἔβη, δύνει δέ τʼ ἀλοιφὴ</l>
<l>πολλῶν ἑλκόντων, τάνυται δέ τε πᾶσα διὰ πρό·</l>
<l>ὣς οἵ γʼ ἔνθα καὶ ἔνθα νέκυν ὀλίγῃ ἐνὶ χώρῃ</l>
<l n="395">εἵλκεον ἀμφότεροι· μάλα δέ σφισιν ἔλπετο θυμὸς</l>
<l>Τρωσὶν μὲν ἐρύειν προτὶ Ἴλιον, αὐτὰρ Ἀχαιοῖς</l>
<l>νῆας ἔπι γλαφυράς· περὶ δʼ αὐτοῦ μῶλος ὀρώρει</l>
<l>ἄγριος· οὐδέ κʼ Ἄρης λαοσσόος οὐδέ κʼ Ἀθήνη</l>
<l>τόν γε ἰδοῦσʼ ὀνόσαιτʼ, οὐδʼ εἰ μάλα μιν χόλος ἵκοι·</l>
<milestone ed="p" n="400" unit="card"/>
<l n="400">τοῖον Ζεὺς ἐπὶ Πατρόκλῳ ἀνδρῶν τε καὶ ἵππων</l>
<l>ἤματι τῷ ἐτάνυσσε κακὸν πόνον· οὐδʼ ἄρα πώ τι</l>
<l>ᾔδεε Πάτροκλον τεθνηότα δῖος Ἀχιλλεύς·</l>
<l>πολλὸν γὰρ ῥʼ ἀπάνευθε νεῶν μάρναντο θοάων</l>
<l>τείχει ὕπο Τρώων· τό μιν οὔ ποτε ἔλπετο θυμῷ</l>
<l n="405">τεθνάμεν, ἀλλὰ ζωὸν ἐνιχριμφθέντα πύλῃσιν</l>
<l>ἂψ ἀπονοστήσειν, ἐπεὶ οὐδὲ τὸ ἔλπετο πάμπαν</l>
<l>ἐκπέρσειν πτολίεθρον ἄνευ ἕθεν, οὐδὲ σὺν αὐτῷ·</l>
<l>πολλάκι γὰρ τό γε μητρὸς ἐπεύθετο νόσφιν ἀκούων,</l>
<l>ἥ οἱ ἀπαγγέλλεσκε Διὸς μεγάλοιο νόημα.</l>
<l n="410">δὴ τότε γʼ οὔ οἱ ἔειπε κακὸν τόσον ὅσσον ἐτύχθη</l>
<l>μήτηρ, ὅττί ῥά οἱ πολὺ φίλτατος ὤλεθʼ ἑταῖρος.</l>
<l>
<milestone ed="P" unit="para"/>οἳ δʼ αἰεὶ περὶ νεκρὸν ἀκαχμένα δούρατʼ ἔχοντες</l>
<l>νωλεμὲς ἐγχρίμπτοντο καὶ ἀλλήλους ἐνάριζον·</l>
<l>ὧδε δέ τις εἴπεσκεν Ἀχαιῶν χαλκοχιτώνων·</l>
<q direct="unspecified">
<l n="415">ὦ φίλοι οὐ μὰν ἧμιν ἐϋκλεὲς ἀπονέεσθαι</l>
<l>νῆας ἔπι γλαφυράς, ἀλλʼ αὐτοῦ γαῖα μέλαινα</l>
<l>πᾶσι χάνοι· τό κεν ἧμιν ἄφαρ πολὺ κέρδιον εἴη</l>
<l>εἰ τοῦτον Τρώεσσι μεθήσομεν ἱπποδάμοισιν</l>
<l>ἄστυ πότι σφέτερον ἐρύσαι καὶ κῦδος ἀρέσθαι.</l>
</q>
<l n="420">
<milestone ed="P" unit="para"/>ὣς δέ τις αὖ Τρώων μεγαθύμων αὐδήσασκεν·</l>
<q direct="unspecified">
<l>ὦ φίλοι, εἰ καὶ μοῖρα παρʼ ἀνέρι τῷδε δαμῆναι</l>
<l>πάντας ὁμῶς, μή πώ τις ἐρωείτω πολέμοιο.</l>
<milestone ed="p" n="423" unit="card"/>
</q>
<l>
<milestone ed="P" unit="para"/>ὣς ἄρα τις εἴπεσκε, μένος δʼ ὄρσασκεν ἑκάστου.</l>
<l>ὣς οἳ μὲν μάρναντο, σιδήρειος δʼ ὀρυμαγδὸς</l>
<l n="425">χάλκεον οὐρανὸν ἷκε διʼ αἰθέρος ἀτρυγέτοιο·</l>
<l>ἵπποι δʼ Αἰακίδαο μάχης ἀπάνευθεν ἐόντες</l>
<l>κλαῖον, ἐπεὶ δὴ πρῶτα πυθέσθην ἡνιόχοιο</l>
<l>ἐν κονίῃσι πεσόντος ὑφʼ Ἕκτορος ἀνδροφόνοιο.</l>
<l>ἦ μὰν Αὐτομέδων Διώρεος ἄλκιμος υἱὸς</l>
<l n="430">πολλὰ μὲν ἂρ μάστιγι θοῇ ἐπεμαίετο θείνων,</l>
<l>πολλὰ δὲ μειλιχίοισι προσηύδα, πολλὰ δʼ ἀρειῇ·</l>
<q direct="unspecified">
<l>τὼ δʼ οὔτʼ ἂψ ἐπὶ νῆας ἐπὶ πλατὺν Ἑλλήσποντον</l>
<l>ἠθελέτην ἰέναι οὔτʼ ἐς πόλεμον μετʼ Ἀχαιούς,</l>
<l>ἀλλʼ ὥς τε στήλη μένει ἔμπεδον, ἥ τʼ ἐπὶ τύμβῳ</l>
<l n="435">ἀνέρος ἑστήκῃ τεθνηότος ἠὲ γυναικός,</l>
<l>ὣς μένον ἀσφαλέως περικαλλέα δίφρον ἔχοντες</l>
<l>οὔδει ἐνισκίμψαντε καρήατα· δάκρυα δέ σφι</l>
<l>θερμὰ κατὰ βλεφάρων χαμάδις ῥέε μυρομένοισιν</l>
<l>ἡνιόχοιο πόθῳ· θαλερὴ δʼ ἐμιαίνετο χαίτη</l>
<l n="440">ζεύγλης ἐξεριποῦσα παρὰ ζυγὸν ἀμφοτέρωθεν.</l>
<l>
<milestone ed="P" unit="para"/>μυρομένω δʼ ἄρα τώ γε ἰδὼν ἐλέησε Κρονίων,</l>
<l>κινήσας δὲ κάρη προτὶ ὃν μυθήσατο θυμόν·</l>
<l>
<milestone ed="P" unit="para"/>ἆ δειλώ, τί σφῶϊ δόμεν Πηλῆϊ ἄνακτι</l>
<l>θνητῷ, ὑμεῖς δʼ ἐστὸν ἀγήρω τʼ ἀθανάτω τε;</l>
<l n="445">ἦ ἵνα δυστήνοισι μετʼ ἀνδράσιν ἄλγεʼ ἔχητον;</l>
<l>οὐ μὲν γάρ τί πού ἐστιν ὀϊζυρώτερον ἀνδρὸς</l>
<l>πάντων, ὅσσά τε γαῖαν ἔπι πνείει τε καὶ ἕρπει.</l>
<l>ἀλλʼ οὐ μὰν ὑμῖν γε καὶ ἅρμασι δαιδαλέοισιν</l>
<l>Ἕκτωρ Πριαμίδης ἐποχήσεται· οὐ γὰρ ἐάσω.</l>
<l n="450">ἦ οὐχ ἅλις ὡς καὶ τεύχεʼ ἔχει καὶ ἐπεύχεται αὔτως;</l>
<l>σφῶϊν δʼ ἐν γούνεσσι βαλῶ μένος ἠδʼ ἐνὶ θυμῷ,</l>
<l>ὄφρα καὶ Αὐτομέδοντα σαώσετον ἐκ πολέμοιο</l>
<l>νῆας ἔπι γλαφυράς· ἔτι γάρ σφισι κῦδος ὀρέξω</l>
<l>κτείνειν, εἰς ὅ κε νῆας ἐϋσσέλμους ἀφίκωνται</l>
<l n="455">δύῃ τʼ ἠέλιος καὶ ἐπὶ κνέφας ἱερὸν ἔλθῃ·</l>
<milestone ed="p" n="456" unit="card"/>
</q>
<l>
<milestone ed="P" unit="para"/>ὣς εἰπὼν ἵπποισιν ἐνέπνευσεν μένος ἠΰ.</l>
<l>τὼ δʼ ἀπὸ χαιτάων κονίην οὖδας δὲ βαλόντε</l>
<l>ῥίμφα φέρον θοὸν ἅρμα μετὰ Τρῶας καὶ Ἀχαιούς.</l>
<l>τοῖσι δʼ ἐπʼ Αὐτομέδων μάχετʼ ἀχνύμενός περ ἑταίρου</l>
<l n="460">ἵπποις ἀΐσσων ὥς τʼ αἰγυπιὸς μετὰ χῆνας·</l>
<l>ῥέα μὲν γὰρ φεύγεσκεν ὑπʼ ἐκ Τρώων ὀρυμαγδοῦ,</l>
<l>ῥεῖα δʼ ἐπαΐξασκε πολὺν καθʼ ὅμιλον ὀπάζων.</l>
<l>ἀλλʼ οὐχ ᾕρει φῶτας ὅτε σεύαιτο διώκειν·</l>
<l>οὐ γάρ πως ἦν οἶον ἐόνθʼ ἱερῷ ἐνὶ δίφρῳ</l>
<l n="465">ἔγχει ἐφορμᾶσθαι καὶ ἐπίσχειν ὠκέας ἵππους.</l>
<l>ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν</l>
<l>Ἀλκιμέδων υἱὸς Λαέρκεος Αἱμονίδαο·</l>
<l>στῆ δʼ ὄπιθεν δίφροιο καὶ Αὐτομέδοντα προσηύδα·</l>
<q direct="unspecified">
<l>Αὐτόμεδον, τίς τοί νυ θεῶν νηκερδέα βουλὴν</l>
<l n="470">ἐν στήθεσσιν ἔθηκε, καὶ ἐξέλετο φρένας ἐσθλάς;</l>
<l>οἷον πρὸς Τρῶας μάχεαι πρώτῳ ἐν ὁμίλῳ</l>
<l>μοῦνος· ἀτάρ τοι ἑταῖρος ἀπέκτατο, τεύχεα δʼ Ἕκτωρ</l>
<l>αὐτὸς ἔχων ὤμοισιν ἀγάλλεται Αἰακίδαο.</l>
<l>
<milestone ed="P" unit="para"/>τὸν δʼ αὖτʼ Αὐτομέδων προσέφη Διώρεος υἱός·</l>
<q direct="unspecified">
<l n="475">Ἀλκίμεδον τίς γάρ τοι Ἀχαιῶν ἄλλος ὁμοῖος</l>
<l>ἵππων ἀθανάτων ἐχέμεν δμῆσίν τε μένος τε,</l>
<l>εἰ μὴ Πάτροκλος θεόφιν μήστωρ ἀτάλαντος</l>
<l>ζωὸς ἐών; νῦν αὖ θάνατος καὶ μοῖρα κιχάνει.</l>
<l>ἀλλὰ σὺ μὲν μάστιγα καὶ ἡνία σιγαλόεντα</l>
<l n="480">δέξαι, ἐγὼ δʼ ἵππων ἀποβήσομαι, ὄφρα μάχωμαι.</l>
</q>
<l>
<milestone ed="P" unit="para"/>ὣς ἔφατʼ, Ἀλκιμέδων δὲ βοηθόον ἅρμʼ ἐπορούσας</l>
<l>καρπαλίμως μάστιγα καὶ ἡνία λάζετο χερσίν,</l>
<l>Αὐτομέδων δʼ ἀπόρουσε· νόησε δὲ φαίδιμος Ἕκτωρ,</l>
<l>αὐτίκα δʼ Αἰνείαν προσεφώνεεν ἐγγὺς ἐόντα·</l>
<q direct="unspecified">
<l n="485">Αἰνεία Τρώων βουληφόρε χαλκοχιτώνων</l>
<l>ἵππω τώδʼ ἐνόησα ποδώκεος Αἰακίδαο</l>
<l>ἐς πόλεμον προφανέντε σὺν ἡνιόχοισι κακοῖσι·</l>
<l>τώ κεν ἐελποίμην αἱρησέμεν, εἰ σύ γε θυμῷ</l>
<l>σῷ ἐθέλεις, ἐπεὶ οὐκ ἂν ἐφορμηθέντε γε νῶϊ</l>
<l n="490">τλαῖεν ἐναντίβιον στάντες μαχέσασθαι Ἄρηϊ.</l>
<milestone ed="p" n="491" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησεν ἐῢς πάϊς Ἀγχίσαο.</l>
<l>τὼ δʼ ἰθὺς βήτην βοέῃς εἰλυμένω ὤμους</l>
<l>αὔῃσι στερεῇσι· πολὺς δʼ ἐπελήλατο χαλκός.</l>
<l>τοῖσι δʼ ἅμα Χρομίος τε καὶ Ἄρητος θεοειδὴς</l>
<l n="495">ἤϊσαν ἀμφότεροι· μάλα δέ σφισιν ἔλπετο θυμὸς</l>
<l>αὐτώ τε κτενέειν ἐλάαν τʼ ἐριαύχενας ἵππους</l>
<l>νήπιοι, οὐδʼ ἄρʼ ἔμελλον ἀναιμωτί γε νέεσθαι</l>
<l>αὖτις ἀπʼ Αὐτομέδοντος. ὃ δʼ εὐξάμενος Διὶ πατρὶ</l>
<l>ἀλκῆς καὶ σθένεος πλῆτο φρένας ἀμφὶ μελαίνας·</l>
<l n="500">αὐτίκα δʼ Ἀλκιμέδοντα προσηύδα πιστὸν ἑταῖρον·</l>
<q direct="unspecified">
<l>Ἀλκίμεδον μὴ δή μοι ἀπόπροθεν ἰσχέμεν ἵππους,</l>
<l>ἀλλὰ μάλʼ ἐμπνείοντε μεταφρένῳ· οὐ γὰρ ἔγωγε</l>
<l>Ἕκτορα Πριαμίδην μένεος σχήσεσθαι ὀΐω,</l>
<l>πρίν γʼ ἐπʼ Ἀχιλλῆος καλλίτριχε βήμεναι ἵππω</l>
<l n="505">νῶϊ κατακτείναντα, φοβῆσαί τε στίχας ἀνδρῶν</l>
<l>Ἀργείων, ἤ κʼ αὐτὸς ἐνὶ πρώτοισιν ἁλοίη.</l>
</q>
<l>
<milestone ed="P" unit="para"/>ὣς εἰπὼν Αἴαντε καλέσσατο καὶ Μενέλαον·</l>
<l>Αἴαντʼ Ἀργείων ἡγήτορε καὶ Μενέλαε</l>
<l>ἤτοι μὲν τὸν νεκρὸν ἐπιτράπεθʼ οἵ περ ἄριστοι</l>
<l n="510">ἀμφʼ αὐτῷ βεβάμεν καὶ ἀμύνεσθαι στίχας ἀνδρῶν,</l>
<l>νῶϊν δὲ ζωοῖσιν ἀμύνετε νηλεὲς ἦμαρ·</l>
<l>τῇδε γὰρ ἔβρισαν πόλεμον κάτα δακρυόεντα</l>
<l>Ἕκτωρ Αἰνείας θʼ, οἳ Τρώων εἰσὶν ἄριστοι.</l>
<l>ἀλλʼ ἤτοι μὲν ταῦτα θεῶν ἐν γούνασι κεῖται·</l>
<l n="515">ἥσω γὰρ καὶ ἐγώ, τὰ δέ κεν Διὶ πάντα μελήσει.</l>
<milestone ed="p" n="516" unit="card"/>
<l>
<milestone ed="P" unit="para"/>ἦ ῥα, καὶ ἀμπεπαλὼν προΐει δολιχόσκιον ἔγχος,</l>
<l>καὶ βάλεν Ἀρήτοιο κατʼ ἀσπίδα πάντοσʼ ἐΐσην·</l>
<l>ἣ δʼ οὐκ ἔγχος ἔρυτο, διὰ πρὸ δὲ εἴσατο χαλκός,</l>
<l>νειαίρῃ δʼ ἐν γαστρὶ διὰ ζωστῆρος ἔλασσεν.</l>
<l n="520">ὡς δʼ ὅτʼ ἂν ὀξὺν ἔχων πέλεκυν αἰζήϊος ἀνὴρ</l>
<l>κόψας ἐξόπιθεν κεράων βοὸς ἀγραύλοιο</l>
<l>ἶνα τάμῃ διὰ πᾶσαν, ὃ δὲ προθορὼν ἐρίπῃσιν,</l>
<l>ὣς ἄρʼ ὅ γε προθορὼν πέσεν ὕπτιος· ἐν δέ οἱ ἔγχος</l>
<l>νηδυίοισι μάλʼ ὀξὺ κραδαινόμενον λύε γυῖα.</l>
<l n="525">Ἕκτωρ δʼ Αὐτομέδοντος ἀκόντισε δουρὶ φαεινῷ·</l>
<l>ἀλλʼ ὃ μὲν ἄντα ἰδὼν ἠλεύατο χάλκεον ἔγχος·</l>
<l>πρόσσω γὰρ κατέκυψε, τὸ δʼ ἐξόπιθεν δόρυ μακρὸν</l>
<l>οὔδει ἐνισκίμφθη, ἐπὶ δʼ οὐρίαχος πελεμίχθη</l>
<l>ἔγχεος· ἔνθα δʼ ἔπειτʼ ἀφίει μένος ὄβριμος Ἄρης.</l>
<l n="530">καί νύ κε δὴ ξιφέεσσʼ αὐτοσχεδὸν ὁρμηθήτην</l>
<l>εἰ μή σφωʼ Αἴαντε διέκριναν μεμαῶτε,</l>
<l>οἵ ῥʼ ἦλθον καθʼ ὅμιλον ἑταίρου κικλήσκοντος·</l>
<l>τοὺς ὑποταρβήσαντες ἐχώρησαν πάλιν αὖτις</l>
<l>Ἕκτωρ Αἰνείας τʼ ἠδὲ Χρομίος θεοειδής,</l>
<l n="535">Ἄρητον δὲ κατʼ αὖθι λίπον δεδαϊγμένον ἦτορ</l>
<l>κείμενον· Αὐτομέδων δὲ θοῷ ἀτάλαντος Ἄρηϊ</l>
<l>τεύχεά τʼ ἐξενάριξε καὶ εὐχόμενος ἔπος ηὔδα·</l>
<q direct="unspecified">
<l>ἦ δὴ μὰν ὀλίγον γε Μενοιτιάδαο θανόντος</l>
<l>κῆρ ἄχεος μεθέηκα χερείονά περ καταπέφνων.</l>
</q>
<l n="540">
<milestone ed="P" unit="para"/>ὣς εἰπὼν ἐς δίφρον ἑλὼν ἔναρα βροτόεντα</l>
<l>θῆκʼ, ἂν δʼ αὐτὸς ἔβαινε πόδας καὶ χεῖρας ὕπερθεν</l>
<l>αἱματόεις ὥς τίς τε λέων κατὰ ταῦρον ἐδηδώς.</l>
<milestone ed="p" n="543" unit="card"/>
<l>
<milestone ed="P" unit="para"/>ἂψ δʼ ἐπὶ Πατρόκλῳ τέτατο κρατερὴ ὑσμίνη</l>
<l>ἀργαλέη πολύδακρυς, ἔγειρε δὲ νεῖκος Ἀθήνη</l>
<l n="545">οὐρανόθεν καταβᾶσα· προῆκε γὰρ εὐρύοπα Ζεὺς</l>
<l>ὀρνύμεναι Δαναούς· δὴ γὰρ νόος ἐτράπετʼ αὐτοῦ.</l>
<l>ἠΰτε πορφυρέην ἶριν θνητοῖσι τανύσσῃ</l>
<l>Ζεὺς ἐξ οὐρανόθεν τέρας ἔμμεναι ἢ πολέμοιο</l>
<l>ἢ καὶ χειμῶνος δυσθαλπέος, ὅς ῥά τε ἔργων</l>
<l n="550">ἀνθρώπους ἀνέπαυσεν ἐπὶ χθονί, μῆλα δὲ κήδει,</l>
<l>ὣς ἣ πορφυρέῃ νεφέλῃ πυκάσασα ἓ αὐτὴν</l>
<l>δύσετʼ Ἀχαιῶν ἔθνος, ἔγειρε δὲ φῶτα ἕκαστον.</l>
<l>πρῶτον δʼ Ἀτρέος υἱὸν ἐποτρύνουσα προσηύδα</l>
<q direct="unspecified">
<l>ἴφθιμον Μενέλαον· ὃ γάρ ῥά οἱ ἐγγύθεν ἦεν·</l>
<l n="555">εἰσαμένη Φοίνικι δέμας καὶ ἀτειρέα φωνήν·</l>
<l>σοὶ μὲν δὴ Μενέλαε κατηφείη καὶ ὄνειδος</l>
<l>ἔσσεται εἴ κʼ Ἀχιλῆος ἀγαυοῦ πιστὸν ἑταῖρον</l>
<l>τείχει ὕπο Τρώων ταχέες κύνες ἑλκήσουσιν.</l>
<l>ἀλλʼ ἔχεο κρατερῶς, ὄτρυνε δὲ λαὸν ἅπαντα.</l>
<l n="560">
<milestone ed="P" unit="para"/>τὴν δʼ αὖτε προσέειπε βοὴν ἀγαθὸς Μενέλαος·</l>
<q direct="unspecified">
<l>Φοῖνιξ ἄττα γεραιὲ παλαιγενές, εἰ γὰρ Ἀθήνη</l>
<l>δοίη κάρτος ἐμοί, βελέων δʼ ἀπερύκοι ἐρωήν·</l>
<l>τώ κεν ἔγωγʼ ἐθέλοιμι παρεστάμεναι καὶ ἀμύνειν</l>
<l>Πατρόκλῳ· μάλα γάρ με θανὼν ἐσεμάσσατο θυμόν.</l>
<l n="565">ἀλλʼ Ἕκτωρ πυρὸς αἰνὸν ἔχει μένος, οὐδʼ ἀπολήγει</l>
<l>χαλκῷ δηϊόων· τῷ γὰρ Ζεὺς κῦδος ὀπάζει.</l>
<milestone ed="p" n="567" unit="card"/>
</q>
<l>
<milestone ed="P" unit="para"/>ὣς φάτο, γήθησεν δὲ θεὰ γλαυκῶπις Ἀθήνη,</l>
<l>ὅττί ῥά οἱ πάμπρωτα θεῶν ἠρήσατο πάντων.</l>
<l>ἐν δὲ βίην ὤμοισι καὶ ἐν γούνεσσιν ἔθηκε,</l>
<l n="570">καί οἱ μυίης θάρσος ἐνὶ στήθεσσιν ἐνῆκεν,</l>
<l>ἥ τε καὶ ἐργομένη μάλα περ χροὸς ἀνδρομέοιο</l>
<l>ἰσχανάᾳ δακέειν, λαρόν τέ οἱ αἷμʼ ἀνθρώπου·</l>
<l>τοίου μιν θάρσευς πλῆσε φρένας ἀμφὶ μελαίνας,</l>
<l>βῆ δʼ ἐπὶ Πατρόκλῳ, καὶ ἀκόντισε δουρὶ φαεινῷ.</l>
<l n="575">ἔσκε δʼ ἐνὶ Τρώεσσι Ποδῆς υἱὸς Ἠετίωνος</l>
<l>ἀφνειός τʼ ἀγαθός τε· μάλιστα δέ μιν τίεν Ἕκτωρ</l>
<l>δήμου, ἐπεί οἱ ἑταῖρος ἔην φίλος εἰλαπιναστής·</l>
<l>τόν ῥα κατὰ ζωστῆρα βάλε ξανθὸς Μενέλαος</l>
<l>ἀΐξαντα φόβον δέ, διὰ πρὸ δὲ χαλκὸν ἔλασσε·</l>
<l n="580">δούπησεν δὲ πεσών· ἀτὰρ Ἀτρεΐδης Μενέλαος</l>
<l>νεκρὸν ὑπʼ ἐκ Τρώων ἔρυσεν μετὰ ἔθνος ἑταίρων.</l>
<l>
<milestone ed="P" unit="para"/>Ἕκτορα δʼ ἐγγύθεν ἱστάμενος ὄτρυνεν Ἀπόλλων</l>
<l>Φαίνοπι Ἀσιάδῃ ἐναλίγκιος, ὅς οἱ ἁπάντων</l>
<l>ξείνων φίλτατος ἔσκεν Ἀβυδόθι οἰκία ναίων·</l>
<l n="585">τῷ μιν ἐεισάμενος προσέφη ἑκάεργος Ἀπόλλων·</l>
<q direct="unspecified">
<l>Ἕκτορ τίς κέ σʼ ἔτʼ ἄλλος Ἀχαιῶν ταρβήσειεν;</l>
<l>οἷον δὴ Μενέλαον ὑπέτρεσας, ὃς τὸ πάρος γε</l>
<l>μαλθακὸς αἰχμητής· νῦν δʼ οἴχεται οἶος ἀείρας</l>
<l>νεκρὸν ὑπʼ ἐκ Τρώων, σὸν δʼ ἔκτανε πιστὸν ἑταῖρον</l>
<l n="590">ἐσθλὸν ἐνὶ προμάχοισι Ποδῆν υἱὸν Ἠετίωνος.</l>
</q>
<l>
<milestone ed="P" unit="para"/>ὣς φάτο, τὸν δʼ ἄχεος νεφέλη ἐκάλυψε μέλαινα,</l>
<l>βῆ δὲ διὰ προμάχων κεκορυθμένος αἴθοπι χαλκῷ.</l>
<l>καὶ τότʼ ἄρα Κρονίδης ἕλετʼ αἰγίδα θυσσανόεσσαν</l>
<l>μαρμαρέην, Ἴδην δὲ κατὰ νεφέεσσι κάλυψεν,</l>
<l n="595">ἀστράψας δὲ μάλα μεγάλʼ ἔκτυπε, τὴν δὲ τίναξε,</l>
<l>νίκην δὲ Τρώεσσι δίδου, ἐφόβησε δʼ Ἀχαιούς.</l>
<milestone ed="p" n="597" unit="card"/>
<l>
<milestone ed="P" unit="para"/>πρῶτος Πηνέλεως Βοιώτιος ἦρχε φόβοιο.</l>
<l>βλῆτο γὰρ ὦμον δουρὶ πρόσω τετραμμένος αἰεὶ</l>
<l>ἄκρον ἐπιλίγδην· γράψεν δέ οἱ ὀστέον ἄχρις</l>
<l n="600">αἰχμὴ Πουλυδάμαντος· ὃ γάρ ῥʼ ἔβαλε σχεδὸν ἐλθών.</l>
<l>Λήϊτον αὖθʼ Ἕκτωρ σχεδὸν οὔτασε χεῖρʼ ἐπὶ καρπῷ</l>
<l>υἱὸν Ἀλεκτρυόνος μεγαθύμου, παῦσε δὲ χάρμης·</l>
<l>τρέσσε δὲ παπτήνας, ἐπεὶ οὐκέτι ἔλπετο θυμῷ</l>
<l>ἔγχος ἔχων ἐν χειρὶ μαχήσεσθαι Τρώεσσιν.</l>
<l n="605">Ἕκτορα δʼ Ἰδομενεὺς μετὰ Λήϊτον ὁρμηθέντα</l>
<l>βεβλήκει θώρηκα κατὰ στῆθος παρὰ μαζόν·</l>
<l>ἐν καυλῷ δʼ ἐάγη δολιχὸν δόρυ, τοὶ δὲ βόησαν</l>
<l>Τρῶες· ὃ δʼ Ἰδομενῆος ἀκόντισε Δευκαλίδαο</l>
<l>δίφρῳ ἐφεσταότος· τοῦ μέν ῥʼ ἀπὸ τυτθὸν ἅμαρτεν·</l>
<l n="610">αὐτὰρ ὃ Μηριόναο ὀπάονά θʼ ἡνίοχόν τε</l>
<l>Κοίρανον, ὅς ῥʼ ἐκ Λύκτου ἐϋκτιμένης ἕπετʼ αὐτῷ·</l>
<l>πεζὸς γὰρ τὰ πρῶτα λιπὼν νέας ἀμφιελίσσας</l>
<l>ἤλυθε, καί κε Τρωσὶ μέγα κράτος ἐγγυάλιξεν,</l>
<l>εἰ μὴ Κοίρανος ὦκα ποδώκεας ἤλασεν ἵππους·</l>
<l n="615">καὶ τῷ μὲν φάος ἦλθεν, ἄμυνε δὲ νηλεὲς ἦμαρ,</l>
<l>αὐτὸς δʼ ὤλεσε θυμὸν ὑφʼ Ἕκτορος ἀνδροφόνοιο·</l>
<l>τὸν βάλʼ ὑπὸ γναθμοῖο καὶ οὔατος, ἐκ δʼ ἄρʼ ὀδόντας</l>
<l>ὦσε δόρυ πρυμνόν, διὰ δὲ γλῶσσαν τάμε μέσσην.</l>
<l>ἤριπε δʼ ἐξ ὀχέων, κατὰ δʼ ἡνία χεῦεν ἔραζε.</l>
<l n="620">καὶ τά γε Μηριόνης ἔλαβεν χείρεσσι φίλῃσι</l>
<l>κύψας ἐκ πεδίοιο, καὶ Ἰδομενῆα προσηύδα·</l>
<q direct="unspecified">
<l>μάστιε νῦν εἷός κε θοὰς ἐπὶ νῆας ἵκηαι·</l>
<l>γιγνώσκεις δὲ καὶ αὐτὸς ὅ τʼ οὐκέτι κάρτος Ἀχαιῶν.</l>
</q>
<l>
<milestone ed="P" unit="para"/>ὣς ἔφατʼ, Ἰδομενεὺς δʼ ἵμασεν καλλίτριχας ἵππους</l>
<l n="625">νῆας ἔπι γλαφυράς· δὴ γὰρ δέος ἔμπεσε θυμῷ.</l>
<milestone ed="p" n="626" unit="card"/>
<l>
<milestone ed="P" unit="para"/>οὐδʼ ἔλαθʼ Αἴαντα μεγαλήτορα καὶ Μενέλαον</l>
<l>Ζεύς, ὅτε δὴ Τρώεσσι δίδου ἑτεραλκέα νίκην.</l>
<l>τοῖσι δὲ μύθων ἦρχε μέγας Τελαμώνιος Αἴας·</l>
<q direct="unspecified">
<l>ὢ πόποι ἤδη μέν κε καὶ ὃς μάλα νήπιός ἐστι</l>
<l n="630">γνοίη ὅτι Τρώεσσι πατὴρ Ζεὺς αὐτὸς ἀρήγει.</l>
<l>τῶν μὲν γὰρ πάντων βέλεʼ ἅπτεται ὅς τις ἀφήῃ</l>
<l>ἢ κακὸς ἢ ἀγαθός· Ζεὺς δʼ ἔμπης πάντʼ ἰθύνει·</l>
<l>ἡμῖν δʼ αὔτως πᾶσιν ἐτώσια πίπτει ἔραζε.</l>
<l>ἀλλʼ ἄγετʼ αὐτοί περ φραζώμεθα μῆτιν ἀρίστην,</l>
<l n="635">ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ</l>
<l>χάρμα φίλοις ἑτάροισι γενώμεθα νοστήσαντες,</l>
<l>οἵ που δεῦρʼ ὁρόωντες ἀκηχέδατʼ, οὐδʼ ἔτι φασὶν</l>
<l>Ἕκτορος ἀνδροφόνοιο μένος καὶ χεῖρας ἀάπτους</l>
<l>σχήσεσθʼ, ἀλλʼ ἐν νηυσὶ μελαίνῃσιν πεσέεσθαι.</l>
<l n="640">εἴη δʼ ὅς τις ἑταῖρος ἀπαγγείλειε τάχιστα</l>
<l>Πηλεΐδῃ, ἐπεὶ οὔ μιν ὀΐομαι οὐδὲ πεπύσθαι</l>
<l>λυγρῆς ἀγγελίης, ὅτι οἱ φίλος ὤλεθʼ ἑταῖρος.</l>
<l>ἀλλʼ οὔ πῃ δύναμαι ἰδέειν τοιοῦτον Ἀχαιῶν·</l>
<l>ἠέρι γὰρ κατέχονται ὁμῶς αὐτοί τε καὶ ἵπποι.</l>
<l n="645">Ζεῦ πάτερ ἀλλὰ σὺ ῥῦσαι ὑπʼ ἠέρος υἷας Ἀχαιῶν,</l>
<l>ποίησον δʼ αἴθρην, δὸς δʼ ὀφθαλμοῖσιν ἰδέσθαι·</l>
<l>ἐν δὲ φάει καὶ ὄλεσσον, ἐπεί νύ τοι εὔαδεν οὕτως.</l>
</q>
<l>
<milestone ed="P" unit="para"/>ὣς φάτο, τὸν δὲ πατὴρ ὀλοφύρατο δάκρυ χέοντα·</l>
<l>αὐτίκα δʼ ἠέρα μὲν σκέδασεν καὶ ἀπῶσεν ὀμίχλην,</l>
<l n="650">ἠέλιος δʼ ἐπέλαμψε, μάχη δʼ ἐπὶ πᾶσα φαάνθη·</l>
<l>καὶ τότʼ ἄρʼ Αἴας εἶπε βοὴν ἀγαθὸν Μενέλαον·</l>
<l>σκέπτεο νῦν Μενέλαε διοτρεφὲς αἴ κεν ἴδηαι</l>
<l>ζωὸν ἔτʼ Ἀντίλοχον μεγαθύμου Νέστορος υἱόν,</l>
<l>ὄτρυνον δʼ Ἀχιλῆϊ δαΐφρονι θᾶσσον ἰόντα</l>
<l n="655">εἰπεῖν ὅττι ῥά οἱ πολὺ φίλτατος ὤλεθʼ ἑταῖρος.</l>
<milestone ed="p" n="656" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε βοὴν ἀγαθὸς Μενέλαος,</l>
<l>βῆ δʼ ἰέναι ὥς τίς τε λέων ἀπὸ μεσσαύλοιο,</l>
<l>ὅς τʼ ἐπεὶ ἄρ κε κάμῃσι κύνας τʼ ἄνδρας τʼ ἐρεθίζων,</l>
<l>οἵ τέ μιν οὐκ εἰῶσι βοῶν ἐκ πῖαρ ἑλέσθαι</l>
<l n="660">πάννυχοι ἐγρήσσοντες· ὃ δὲ κρειῶν ἐρατίζων</l>
<l>ἰθύει, ἀλλʼ οὔ τι πρήσσει· θαμέες γὰρ ἄκοντες</l>
<l>ἀντίον ἀΐσσουσι θρασειάων ἀπὸ χειρῶν,</l>
<l>καιόμεναί τε δεταί, τάς τε τρεῖ ἐσσύμενός περ·</l>
<l>ἠῶθεν δʼ ἀπονόσφιν ἔβη τετιηότι θυμῷ·</l>
<l n="665">ὣς ἀπὸ Πατρόκλοιο βοὴν ἀγαθὸς Μενέλαος</l>
<l>ἤϊε πόλλʼ ἀέκων· περὶ γὰρ δίε μή μιν Ἀχαιοὶ</l>
<l>ἀργαλέου πρὸ φόβοιο ἕλωρ δηΐοισι λίποιεν.</l>
<l>πολλὰ δὲ Μηριόνῃ τε καὶ Αἰάντεσσʼ ἐπέτελλεν·</l>
<l>Αἴαντʼ Ἀργείων ἡγήτορε Μηριόνη τε</l>
<l n="670">νῦν τις ἐνηείης Πατροκλῆος δειλοῖο</l>
<l>μνησάσθω· πᾶσιν γὰρ ἐπίστατο μείλιχος εἶναι</l>
<l>ζωὸς ἐών· νῦν αὖ θάνατος καὶ μοῖρα κιχάνει.</l>
</q>
<l>
<milestone ed="P" unit="para"/>ὣς ἄρα φωνήσας ἀπέβη ξανθὸς Μενέλαος,</l>
<l>πάντοσε παπταίνων ὥς τʼ αἰετός, ὅν ῥά τέ φασιν</l>
<l n="675">ὀξύτατον δέρκεσθαι ὑπουρανίων πετεηνῶν,</l>
<l>ὅν τε καὶ ὑψόθʼ ἐόντα πόδας ταχὺς οὐκ ἔλαθε πτὼξ</l>
<l>θάμνῳ ὑπʼ ἀμφικόμῳ κατακείμενος, ἀλλά τʼ ἐπʼ αὐτῷ</l>
<l>ἔσσυτο, καί τέ μιν ὦκα λαβὼν ἐξείλετο θυμόν.</l>
<l>ὣς τότε σοὶ Μενέλαε διοτρεφὲς ὄσσε φαεινὼ</l>
<l n="680">πάντοσε δινείσθην πολέων κατὰ ἔθνος ἑταίρων,</l>
<l>εἴ που Νέστορος υἱὸν ἔτι ζώοντα ἴδοιτο.</l>
<l>τὸν δὲ μάλʼ αἶψʼ ἐνόησε μάχης ἐπʼ ἀριστερὰ πάσης</l>
<l>θαρσύνονθʼ ἑτάρους καὶ ἐποτρύνοντα μάχεσθαι,</l>
<l>ἀγχοῦ δʼ ἱστάμενος προσέφη ξανθὸς Μενέλαος·</l>
<q direct="unspecified">
<l n="685">Ἀντίλοχʼ εἰ δʼ ἄγε δεῦρο διοτρεφὲς ὄφρα πύθηαι</l>
<l>λυγρῆς ἀγγελίης, ἣ μὴ ὤφελλε γενέσθαι.</l>
<l>ἤδη μὲν σὲ καὶ αὐτὸν ὀΐομαι εἰσορόωντα</l>
<l>γιγνώσκειν ὅτι πῆμα θεὸς Δαναοῖσι κυλίνδει,</l>
<l>νίκη δὲ Τρώων· πέφαται δʼ ὤριστος Ἀχαιῶν</l>
<l n="690">Πάτροκλος, μεγάλη δὲ ποθὴ Δαναοῖσι τέτυκται.</l>
<l>ἀλλὰ σύ γʼ αἶψʼ Ἀχιλῆϊ θέων ἐπὶ νῆας Ἀχαιῶν</l>
<l>εἰπεῖν, αἴ κε τάχιστα νέκυν ἐπὶ νῆα σαώσῃ</l>
<l>γυμνόν· ἀτὰρ τά γε τεύχεʼ ἔχει κορυθαίολος Ἕκτωρ.</l>
<milestone ed="p" n="694" unit="card"/>
</q>
<l>
<milestone ed="P" unit="para"/>ὣς ἔφατʼ, Ἀντίλοχος δὲ κατέστυγε μῦθον ἀκούσας·</l>
<l n="695">δὴν δέ μιν ἀμφασίη ἐπέων λάβε, τὼ δέ οἱ ὄσσε</l>
<l>δακρυόφι πλῆσθεν, θαλερὴ δέ οἱ ἔσχετο φωνή.</l>
<l>ἀλλʼ οὐδʼ ὧς Μενελάου ἐφημοσύνης ἀμέλησε,</l>
<l>βῆ δὲ θέειν, τὰ δὲ τεύχεʼ ἀμύμονι δῶκεν ἑταίρῳ</l>
<l>Λαοδόκῳ, ὅς οἱ σχεδὸν ἔστρεφε μώνυχας ἵππους.</l>
<l n="700">
<milestone ed="P" unit="para"/>τὸν μὲν δάκρυ χέοντα πόδες φέρον ἐκ πολέμοιο</l>
<l>Πηλεΐδῃ Ἀχιλῆϊ κακὸν ἔπος ἀγγελέοντα.</l>
<l>οὐδʼ ἄρα σοὶ Μενέλαε διοτρεφὲς ἤθελε θυμὸς</l>
<l>τειρομένοις ἑτάροισιν ἀμυνέμεν, ἔνθεν ἀπῆλθεν</l>
<l>Ἀντίλοχος, μεγάλη δὲ ποθὴ Πυλίοισιν ἐτύχθη·</l>
<l n="705">ἀλλʼ ὅ γε τοῖσιν μὲν Θρασυμήδεα δῖον ἀνῆκεν,</l>
<l>αὐτὸς δʼ αὖτʼ ἐπὶ Πατρόκλῳ ἥρωϊ βεβήκει,</l>
<l>στῆ δὲ παρʼ Αἰάντεσσι θέων, εἶθαρ δὲ προσηύδα·</l>
<q direct="unspecified">
<l>κεῖνον μὲν δὴ νηυσὶν ἐπιπροέηκα θοῇσιν</l>
<l>ἐλθεῖν εἰς Ἀχιλῆα πόδας ταχύν· οὐδέ μιν οἴω</l>
<l n="710">νῦν ἰέναι μάλα περ κεχολωμένον Ἕκτορι δίῳ·</l>
<l>οὐ γάρ πως ἂν γυμνὸς ἐὼν Τρώεσσι μάχοιτο.</l>
<l>ἡμεῖς δʼ αὐτοί περ φραζώμεθα μῆτιν ἀρίστην,</l>
<l>ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ</l>
<l>Τρώων ἐξ ἐνοπῆς θάνατον καὶ κῆρα φύγωμεν.</l>
</q>
<l n="715">
<milestone ed="P" unit="para"/>τὸν δʼ ἠμείβετʼ ἔπειτα μέγας Τελαμώνιος Αἴας·</l>
<q direct="unspecified">
<l>πάντα κατʼ αἶσαν ἔειπες ἀγακλεὲς ὦ Μενέλαε·</l>
<q direct="unspecified">
<l>ἀλλὰ σὺ μὲν καὶ Μηριόνης ὑποδύντε μάλʼ ὦκα</l>
<l>νεκρὸν ἀείραντες φέρετʼ ἐκ πόνου· αὐτὰρ ὄπισθε</l>
<l>νῶϊ μαχησόμεθα Τρωσίν τε καὶ Ἕκτορι δίῳ</l>
<l n="720">ἶσον θυμὸν ἔχοντες ὁμώνυμοι, οἳ τὸ πάρος περ</l>
<l>μίμνομεν ὀξὺν Ἄρηα παρʼ ἀλλήλοισι μένοντες.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα νεκρὸν ἀπὸ χθονὸς ἀγκάζοντο</l>
<l>ὕψι μάλα μεγάλως· ἐπὶ δʼ ἴαχε λαὸς ὄπισθε</l>
<l>Τρωϊκός, ὡς εἴδοντο νέκυν αἴροντας Ἀχαιούς.</l>
<l n="725">ἴθυσαν δὲ κύνεσσιν ἐοικότες, οἵ τʼ ἐπὶ κάπρῳ</l>
<l>βλημένῳ ἀΐξωσι πρὸ κούρων θηρητήρων·</l>
<l>ἕως μὲν γάρ τε θέουσι διαρραῖσαι μεμαῶτες,</l>
<l>ἀλλʼ ὅτε δή ῥʼ ἐν τοῖσιν ἑλίξεται ἀλκὶ πεποιθώς,</l>
<l>ἄψ τʼ ἀνεχώρησαν διά τʼ ἔτρεσαν ἄλλυδις ἄλλος.</l>
<l n="730">ὣς Τρῶες εἷος μὲν ὁμιλαδὸν αἰὲν ἕποντο</l>
<l>νύσσοντες ξίφεσίν τε καὶ ἔγχεσιν ἀμφιγύοισιν·</l>
<l>ἀλλʼ ὅτε δή ῥʼ Αἴαντε μεταστρεφθέντε κατʼ αὐτοὺς</l>
<l>σταίησαν, τῶν δὲ τράπετο χρώς, οὐδέ τις ἔτλη</l>
<l>πρόσσω ἀΐξας περὶ νεκροῦ δηριάασθαι.</l>
<milestone ed="p" n="735" unit="card"/>
</q>
<l n="735">
<milestone ed="P" unit="para"/>ὣς οἵ γʼ ἐμμεμαῶτε νέκυν φέρον ἐκ πολέμοιο</l>
<l>νῆας ἔπι γλαφυράς· ἐπὶ δὲ πτόλεμος τέτατό σφιν</l>
<l>ἄγριος ἠΰτε πῦρ, τό τʼ ἐπεσσύμενον πόλιν ἀνδρῶν</l>
<l>ὄρμενον ἐξαίφνης φλεγέθει, μινύθουσι δὲ οἶκοι</l>
<l>ἐν σέλαϊ μεγάλῳ· τὸ δʼ ἐπιβρέμει ἲς ἀνέμοιο.</l>
<l n="740">ὣς μὲν τοῖς ἵππων τε καὶ ἀνδρῶν αἰχμητάων</l>
<l>ἀζηχὴς ὀρυμαγδὸς ἐπήϊεν ἐρχομένοισιν·</l>
<l>οἳ δʼ ὥς θʼ ἡμίονοι κρατερὸν μένος ἀμφιβαλόντες</l>
<l>ἕλκωσʼ ἐξ ὄρεος κατὰ παιπαλόεσσαν ἀταρπὸν</l>
<l>ἢ δοκὸν ἠὲ δόρυ μέγα νήϊον· ἐν δέ τε θυμὸς</l>
<l n="745">τείρεθʼ ὁμοῦ καμάτῳ τε καὶ ἱδρῷ σπευδόντεσσιν·</l>
<l>ὣς οἵ γʼ ἐμμεμαῶτε νέκυν φέρον. αὐτὰρ ὄπισθεν</l>
<l>Αἴαντʼ ἰσχανέτην, ὥς τε πρὼν ἰσχάνει ὕδωρ</l>
<l>ὑλήεις πεδίοιο διαπρύσιον τετυχηκώς,</l>
<l>ὅς τε καὶ ἰφθίμων ποταμῶν ἀλεγεινὰ ῥέεθρα</l>
<l n="750">ἴσχει, ἄφαρ δέ τε πᾶσι ῥόον πεδίον δὲ τίθησι</l>
<l>πλάζων· οὐδέ τί μιν σθένεϊ ῥηγνῦσι ῥέοντες·</l>
<l>ὣς αἰεὶ Αἴαντε μάχην ἀνέεργον ὀπίσσω</l>
<l>Τρώων· οἳ δʼ ἅμʼ ἕποντο, δύω δʼ ἐν τοῖσι μάλιστα</l>
<l>Αἰνείας τʼ Ἀγχισιάδης καὶ φαίδιμος Ἕκτωρ.</l>
<l n="755">τῶν δʼ ὥς τε ψαρῶν νέφος ἔρχεται ἠὲ κολοιῶν</l>
<l>οὖλον κεκλήγοντες, ὅτε προΐδωσιν ἰόντα</l>
<l>κίρκον, ὅ τε σμικρῇσι φόνον φέρει ὀρνίθεσσιν,</l>
<l>ὣς ἄρʼ ὑπʼ Αἰνείᾳ τε καὶ Ἕκτορι κοῦροι Ἀχαιῶν</l>
<l>οὖλον κεκλήγοντες ἴσαν, λήθοντο δὲ χάρμης.</l>
<l n="760">πολλὰ δὲ τεύχεα καλὰ πέσον περί τʼ ἀμφί τε τάφρον</l>
<l>φευγόντων Δαναῶν· πολέμου δʼ οὐ γίγνετʼ ἐρωή.</l>
</div1>
<div1 type="Book" n="18">
<milestone ed="p" n="1" unit="card"/>
<l>ὣς οἳ μὲν μάρναντο δέμας πυρὸς αἰθομένοιο,</l>
<l>Ἀντίλοχος δʼ Ἀχιλῆϊ πόδας ταχὺς ἄγγελος ἦλθε.</l>
<l>τὸν δʼ εὗρε προπάροιθε νεῶν ὀρθοκραιράων</l>
<l>τὰ φρονέοντʼ ἀνὰ θυμὸν ἃ δὴ τετελεσμένα ἦεν·</l>
<l n="5">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<l>ὤ μοι ἐγώ, τί τʼ ἄρʼ αὖτε κάρη κομόωντες Ἀχαιοὶ</l>
<l>νηυσὶν ἔπι κλονέονται ἀτυζόμενοι πεδίοιο;</l>
<l>μὴ δή μοι τελέσωσι θεοὶ κακὰ κήδεα θυμῷ,</l>
<l>ὥς ποτέ μοι μήτηρ διεπέφραδε καί μοι ἔειπε</l>
<q direct="unspecified">
<l n="10">Μυρμιδόνων τὸν ἄριστον ἔτι ζώοντος ἐμεῖο</l>
<l>χερσὶν ὕπο Τρώων λείψειν φάος ἠελίοιο.</l>
<l>ἦ μάλα δὴ τέθνηκε Μενοιτίου ἄλκιμος υἱὸς</l>
<l>σχέτλιος· ἦ τʼ ἐκέλευον ἀπωσάμενον δήϊον πῦρ</l>
<l>ἂψ ἐπὶ νῆας ἴμεν, μηδʼ Ἕκτορι ἶφι μάχεσθαι.</l>
<l n="15">
<milestone ed="P" unit="para"/>εἷος ὃ ταῦθʼ ὥρμαινε κατὰ φρένα καὶ κατὰ θυμόν,</l>
<l>τόφρά οἱ ἐγγύθεν ἦλθεν ἀγαυοῦ Νέστορος υἱὸς</l>
<l>δάκρυα θερμὰ χέων, φάτο δʼ ἀγγελίην ἀλεγεινήν·</l>
<l>ὤ μοι Πηλέος υἱὲ δαΐφρονος ἦ μάλα λυγρῆς</l>
<l>πεύσεαι ἀγγελίης, ἣ μὴ ὤφελλε γενέσθαι.</l>
<l n="20">κεῖται Πάτροκλος, νέκυος δὲ δὴ ἀμφιμάχονται</l>
<l>γυμνοῦ· ἀτὰρ τά γε τεύχεʼ ἔχει κορυθαίολος Ἕκτωρ.</l>
<milestone ed="p" n="22" unit="card"/>
</q>
<l>
<milestone ed="P" unit="para"/>ὣς φάτο, τὸν δʼ ἄχεος νεφέλη ἐκάλυψε μέλαινα·</l>
<l>ἀμφοτέρῃσι δὲ χερσὶν ἑλὼν κόνιν αἰθαλόεσσαν</l>
<l>χεύατο κὰκ κεφαλῆς, χαρίεν δʼ ᾔσχυνε πρόσωπον·</l>
<l n="25">νεκταρέῳ δὲ χιτῶνι μέλαινʼ ἀμφίζανε τέφρη.</l>
<l>αὐτὸς δʼ ἐν κονίῃσι μέγας μεγαλωστὶ τανυσθεὶς</l>
<l>κεῖτο, φίλῃσι δὲ χερσὶ κόμην ᾔσχυνε δαΐζων.</l>
<l>δμῳαὶ δʼ ἃς Ἀχιλεὺς ληΐσσατο Πάτροκλός τε</l>
<l>θυμὸν ἀκηχέμεναι μεγάλʼ ἴαχον, ἐκ δὲ θύραζε</l>
<l n="30">ἔδραμον ἀμφʼ Ἀχιλῆα δαΐφρονα, χερσὶ δὲ πᾶσαι</l>
<l>στήθεα πεπλήγοντο, λύθεν δʼ ὑπὸ γυῖα ἑκάστης.</l>
<l>Ἀντίλοχος δʼ ἑτέρωθεν ὀδύρετο δάκρυα λείβων</l>
<l>χεῖρας ἔχων Ἀχιλῆος· ὃ δʼ ἔστενε κυδάλιμον κῆρ·</l>
<l>δείδιε γὰρ μὴ λαιμὸν ἀπαμήσειε σιδήρῳ.</l>
<l n="35">σμερδαλέον δʼ ᾤμωξεν· ἄκουσε δὲ πότνια μήτηρ</l>
<l>ἡμένη ἐν βένθεσσιν ἁλὸς παρὰ πατρὶ γέροντι,</l>
<l>κώκυσέν τʼ ἄρʼ ἔπειτα· θεαὶ δέ μιν ἀμφαγέροντο</l>
<l>πᾶσαι ὅσαι κατὰ βένθος ἁλὸς Νηρηΐδες ἦσαν.</l>
<l>ἔνθʼ ἄρʼ ἔην Γλαύκη τε Θάλειά τε Κυμοδόκη τε</l>
<l n="40">Νησαίη Σπειώ τε Θόη θʼ Ἁλίη τε βοῶπις</l>
<l>Κυμοθόη τε καὶ Ἀκταίη καὶ Λιμνώρεια</l>
<l>καὶ Μελίτη καὶ Ἴαιρα καὶ Ἀμφιθόη καὶ Ἀγαυὴ</l>
<l>Δωτώ τε Πρωτώ τε Φέρουσά τε Δυναμένη τε</l>
<l>Δεξαμένη τε καὶ Ἀμφινόμη καὶ Καλλιάνειρα</l>
<l n="45">Δωρὶς καὶ Πανόπη καὶ ἀγακλειτὴ Γαλάτεια</l>
<l>Νημερτής τε καὶ Ἀψευδὴς καὶ Καλλιάνασσα·</l>
<l>ἔνθα δʼ ἔην Κλυμένη Ἰάνειρά τε καὶ Ἰάνασσα</l>
<l>Μαῖρα καὶ Ὠρείθυια ἐϋπλόκαμός τʼ Ἀμάθεια</l>
<l>ἄλλαι θʼ αἳ κατὰ βένθος ἁλὸς Νηρηΐδες ἦσαν.</l>
<l n="50">τῶν δὲ καὶ ἀργύφεον πλῆτο σπέος· αἳ δʼ ἅμα πᾶσαι</l>
<l>στήθεα πεπλήγοντο, Θέτις δʼ ἐξῆρχε γόοιο·</l>
<q direct="unspecified">
<l>κλῦτε κασίγνηται Νηρηΐδες, ὄφρʼ ἐῢ πᾶσαι</l>
<l>εἴδετʼ ἀκούουσαι ὅσʼ ἐμῷ ἔνι κήδεα θυμῷ.</l>
<l>ὤ μοι ἐγὼ δειλή, ὤ μοι δυσαριστοτόκεια,</l>
<l n="55">ἥ τʼ ἐπεὶ ἂρ τέκον υἱὸν ἀμύμονά τε κρατερόν τε</l>
<l>ἔξοχον ἡρώων· ὃ δʼ ἀνέδραμεν ἔρνεϊ ἶσος·</l>
<l>τὸν μὲν ἐγὼ θρέψασα φυτὸν ὣς γουνῷ ἀλωῆς</l>
<l>νηυσὶν ἐπιπροέηκα κορωνίσιν Ἴλιον εἴσω</l>
<l>Τρωσὶ μαχησόμενον· τὸν δʼ οὐχ ὑποδέξομαι αὖτις</l>
<l n="60">οἴκαδε νοστήσαντα δόμον Πηλήϊον εἴσω.</l>
<l>ὄφρα δέ μοι ζώει καὶ ὁρᾷ φάος ἠελίοιο</l>
<l>ἄχνυται, οὐδέ τί οἱ δύναμαι χραισμῆσαι ἰοῦσα.</l>
<l>ἀλλʼ εἶμʼ, ὄφρα ἴδωμι φίλον τέκος, ἠδʼ ἐπακούσω</l>
<l>ὅττί μιν ἵκετο πένθος ἀπὸ πτολέμοιο μένοντα.</l>
</q>
<milestone ed="p" n="65" unit="card"/>
<l n="65">
<milestone ed="P" unit="para"/>ὣς ἄρα φωνήσασα λίπε σπέος· αἳ δὲ σὺν αὐτῇ</l>
<l>δακρυόεσσαι ἴσαν, περὶ δέ σφισι κῦμα θαλάσσης</l>
<l>ῥήγνυτο· ταὶ δʼ ὅτε δὴ Τροίην ἐρίβωλον ἵκοντο</l>
<l>ἀκτὴν εἰσανέβαινον ἐπισχερώ, ἔνθα θαμειαὶ</l>
<l>Μυρμιδόνων εἴρυντο νέες ταχὺν ἀμφʼ Ἀχιλῆα.</l>
<l n="70">τῷ δὲ βαρὺ στενάχοντι παρίστατο πότνια μήτηρ,</l>
<l>ὀξὺ δὲ κωκύσασα κάρη λάβε παιδὸς ἑοῖο,</l>
<l>καί ῥʼ ὀλοφυρομένη ἔπεα πτερόεντα προσηύδα·</l>
<q direct="unspecified">
<l>τέκνον τί κλαίεις; τί δέ σε φρένας ἵκετο πένθος;</l>
<l>ἐξαύδα, μὴ κεῦθε· τὰ μὲν δή τοι τετέλεσται</l>
<l n="75">ἐκ Διός, ὡς ἄρα δὴ πρίν γʼ εὔχεο χεῖρας ἀνασχὼν</l>
<l>πάντας ἐπὶ πρύμνῃσιν ἀλήμεναι υἷας Ἀχαιῶν</l>
<l>σεῦ ἐπιδευομένους, παθέειν τʼ ἀεκήλια ἔργα.</l>
</q>
<l>
<milestone ed="P" unit="para"/>τὴν δὲ βαρὺ στενάχων προσέφη πόδας ὠκὺς Ἀχιλλεύς·</l>
<q direct="unspecified">
<l>μῆτερ ἐμή, τὰ μὲν ἄρ μοι Ὀλύμπιος ἐξετέλεσσεν·</l>
<l n="80">ἀλλὰ τί μοι τῶν ἦδος ἐπεὶ φίλος ὤλεθʼ ἑταῖρος</l>
<l>Πάτροκλος, τὸν ἐγὼ περὶ πάντων τῖον ἑταίρων</l>
<l>ἶσον ἐμῇ κεφαλῇ; τὸν ἀπώλεσα, τεύχεα δʼ Ἕκτωρ</l>
<l>δῃώσας ἀπέδυσε πελώρια θαῦμα ἰδέσθαι</l>
<l>καλά· τὰ μὲν Πηλῆϊ θεοὶ δόσαν ἀγλαὰ δῶρα</l>
<l n="85">ἤματι τῷ ὅτε σε βροτοῦ ἀνέρος ἔμβαλον εὐνῇ.</l>
<l>αἴθʼ ὄφελες σὺ μὲν αὖθι μετʼ ἀθανάτῃς ἁλίῃσι</l>
<l>ναίειν, Πηλεὺς δὲ θνητὴν ἀγαγέσθαι ἄκοιτιν.</l>
<l>νῦν δʼ ἵνα καὶ σοὶ πένθος ἐνὶ φρεσὶ μυρίον εἴη</l>
<l>παιδὸς ἀποφθιμένοιο, τὸν οὐχ ὑποδέξεαι αὖτις</l>
<l n="90">οἴκαδε νοστήσαντʼ, ἐπεὶ οὐδʼ ἐμὲ θυμὸς ἄνωγε</l>
<l>ζώειν οὐδʼ ἄνδρεσσι μετέμμεναι, αἴ κε μὴ Ἕκτωρ</l>
<l>πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ,</l>
<l>Πατρόκλοιο δʼ ἕλωρα Μενοιτιάδεω ἀποτίσῃ.</l>
</q>
<l>
<milestone ed="P" unit="para"/>τὸν δʼ αὖτε προσέειπε Θέτις κατὰ δάκρυ χέουσα·</l>
<q direct="unspecified">
<l n="95">ὠκύμορος δή μοι τέκος ἔσσεαι, οἷʼ ἀγορεύεις·</l>
<l>αὐτίκα γάρ τοι ἔπειτα μεθʼ Ἕκτορα πότμος ἑτοῖμος.</l>
</q>
<milestone ed="p" n="97" unit="card"/>
<l>
<milestone ed="P" unit="para"/>τὴν δὲ μέγʼ ὀχθήσας προσέφη πόδας ὠκὺς Ἀχιλλεύς·</l>
<q direct="unspecified">
<l>αὐτίκα τεθναίην, ἐπεὶ οὐκ ἄρʼ ἔμελλον ἑταίρῳ</l>
<l>κτεινομένῳ ἐπαμῦναι· ὃ μὲν μάλα τηλόθι πάτρης</l>
<l n="100">ἔφθιτʼ, ἐμεῖο δὲ δῆσεν ἀρῆς ἀλκτῆρα γενέσθαι.</l>
<l>νῦν δʼ ἐπεὶ οὐ νέομαί γε φίλην ἐς πατρίδα γαῖαν,</l>
<l>οὐδέ τι Πατρόκλῳ γενόμην φάος οὐδʼ ἑτάροισι</l>
<l>τοῖς ἄλλοις, οἳ δὴ πολέες δάμεν Ἕκτορι δίῳ,</l>
<l>ἀλλʼ ἧμαι παρὰ νηυσὶν ἐτώσιον ἄχθος ἀρούρης,</l>
<l n="105">τοῖος ἐὼν οἷος οὔ τις Ἀχαιῶν χαλκοχιτώνων</l>
<l>ἐν πολέμῳ· ἀγορῇ δέ τʼ ἀμείνονές εἰσι καὶ ἄλλοι.</l>
<l>ὡς ἔρις ἔκ τε θεῶν ἔκ τʼ ἀνθρώπων ἀπόλοιτο</l>
<l>καὶ χόλος, ὅς τʼ ἐφέηκε πολύφρονά περ χαλεπῆναι,</l>
<l>ὅς τε πολὺ γλυκίων μέλιτος καταλειβομένοιο</l>
<l n="110">ἀνδρῶν ἐν στήθεσσιν ἀέξεται ἠΰτε καπνός·</l>
<l>ὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων.</l>
<l>ἀλλὰ τὰ μὲν προτετύχθαι ἐάσομεν ἀχνύμενοί περ,</l>
<l>θυμὸν ἐνὶ στήθεσσι φίλον δαμάσαντες ἀνάγκῃ·</l>
<l>νῦν δʼ εἶμʼ ὄφρα φίλης κεφαλῆς ὀλετῆρα κιχείω</l>
<l n="115">Ἕκτορα· κῆρα δʼ ἐγὼ τότε δέξομαι ὁππότε κεν δὴ</l>
<l>Ζεὺς ἐθέλῃ τελέσαι ἠδʼ ἀθάνατοι θεοὶ ἄλλοι.</l>
<l>οὐδὲ γὰρ οὐδὲ βίη Ἡρακλῆος φύγε κῆρα,</l>
<l>ὅς περ φίλτατος ἔσκε Διὶ Κρονίωνι ἄνακτι·</l>
<l>ἀλλά ἑ μοῖρα δάμασσε καὶ ἀργαλέος χόλος Ἥρης.</l>
<l n="120">ὣς καὶ ἐγών, εἰ δή μοι ὁμοίη μοῖρα τέτυκται,</l>
<l>κείσομʼ ἐπεί κε θάνω· νῦν δὲ κλέος ἐσθλὸν ἀροίμην,</l>
<l>καί τινα Τρωϊάδων καὶ Δαρδανίδων βαθυκόλπων</l>
<l>ἀμφοτέρῃσιν χερσὶ παρειάων ἁπαλάων</l>
<l>δάκρυʼ ὀμορξαμένην ἁδινὸν στοναχῆσαι ἐφείην,</l>
<l n="125">γνοῖεν δʼ ὡς δὴ δηρὸν ἐγὼ πολέμοιο πέπαυμαι·</l>
<l>μὴ δέ μʼ ἔρυκε μάχης φιλέουσά περ· οὐδέ με πείσεις.</l>
<milestone ed="p" n="127" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα θεὰ Θέτις ἀργυρόπεζα·</l>
<q direct="unspecified">
<l>ναὶ δὴ ταῦτά γε τέκνον ἐτήτυμον οὐ κακόν ἐστι</l>
<l>τειρομένοις ἑτάροισιν ἀμυνέμεν αἰπὺν ὄλεθρον.</l>
<l n="130">ἀλλά τοι ἔντεα καλὰ μετὰ Τρώεσσιν ἔχονται</l>
<l>χάλκεα μαρμαίροντα· τὰ μὲν κορυθαίολος Ἕκτωρ</l>
<l>αὐτὸς ἔχων ὤμοισιν ἀγάλλεται· οὐδέ ἕ φημι</l>
<l>δηρὸν ἐπαγλαϊεῖσθαι, ἐπεὶ φόνος ἐγγύθεν αὐτῷ.</l>
<l>ἀλλὰ σὺ μὲν μή πω καταδύσεο μῶλον Ἄρηος</l>
<l n="135">πρίν γʼ ἐμὲ δεῦρʼ ἐλθοῦσαν ἐν ὀφθαλμοῖσιν ἴδηαι·</l>
<l>ἠῶθεν γὰρ νεῦμαι ἅμʼ ἠελίῳ ἀνιόντι</l>
<l>τεύχεα καλὰ φέρουσα παρʼ Ἡφαίστοιο ἄνακτος.</l>
</q>
<l>
<milestone ed="P" unit="para"/>ὣς ἄρα φωνήσασα πάλιν τράπεθʼ υἷος ἑοῖο,</l>
<l>καὶ στρεφθεῖσʼ ἁλίῃσι κασιγνήτῃσι μετηύδα·</l>
<q direct="unspecified">
<l n="140">ὑμεῖς μὲν νῦν δῦτε θαλάσσης εὐρέα κόλπον</l>
<l>ὀψόμεναί τε γέρονθʼ ἅλιον καὶ δώματα πατρός,</l>
<l>καί οἱ πάντʼ ἀγορεύσατʼ· ἐγὼ δʼ ἐς μακρὸν Ὄλυμπον</l>
<l>εἶμι παρʼ Ἥφαιστον κλυτοτέχνην, αἴ κʼ ἐθέλῃσιν</l>
<l>υἱεῖ ἐμῷ δόμεναι κλυτὰ τεύχεα παμφανόωντα.</l>
</q>
<l n="145">
<milestone ed="P" unit="para"/>ὣς ἔφαθʼ, αἳ δʼ ὑπὸ κῦμα θαλάσσης αὐτίκʼ ἔδυσαν·</l>
<l>ἣ δʼ αὖτʼ Οὔλυμπον δὲ θεὰ Θέτις ἀργυρόπεζα</l>
<l>ἤϊεν ὄφρα φίλῳ παιδὶ κλυτὰ τεύχεʼ ἐνείκαι.</l>
<milestone ed="p" n="148" unit="card"/>
<l>
<milestone ed="P" unit="para"/>τὴν μὲν ἄρʼ Οὔλυμπον δὲ πόδες φέρον· αὐτὰρ Ἀχαιοὶ</l>
<l>θεσπεσίῳ ἀλαλητῷ ὑφʼ Ἕκτορος ἀνδροφόνοιο</l>
<l n="150">φεύγοντες νῆάς τε καὶ Ἑλλήσποντον ἵκοντο.</l>
<l>οὐδέ κε Πάτροκλόν περ ἐϋκνήμιδες Ἀχαιοὶ</l>
<l>ἐκ βελέων ἐρύσαντο νέκυν θεράποντʼ Ἀχιλῆος·</l>
<l>αὖτις γὰρ δὴ τόν γε κίχον λαός τε καὶ ἵπποι</l>
<l>Ἕκτωρ τε Πριάμοιο πάϊς φλογὶ εἴκελος ἀλκήν.</l>
<l n="155">τρὶς μέν μιν μετόπισθε ποδῶν λάβε φαίδιμος Ἕκτωρ</l>
<l>ἑλκέμεναι μεμαώς, μέγα δὲ Τρώεσσιν ὁμόκλα·</l>
<l>τρὶς δὲ δύʼ Αἴαντες θοῦριν ἐπιειμένοι ἀλκὴν</l>
<l>νεκροῦ ἀπεστυφέλιξαν· ὃ δʼ ἔμπεδον ἀλκὶ πεποιθὼς</l>
<l>ἄλλοτʼ ἐπαΐξασκε κατὰ μόθον, ἄλλοτε δʼ αὖτε</l>
<l n="160">στάσκε μέγα ἰάχων· ὀπίσω δʼ οὐ χάζετο πάμπαν.</l>
<l>ὡς δʼ ἀπὸ σώματος οὔ τι λέοντʼ αἴθωνα δύνανται</l>
<l>ποιμένες ἄγραυλοι μέγα πεινάοντα δίεσθαι,</l>
<l>ὥς ῥα τὸν οὐκ ἐδύναντο δύω Αἴαντε κορυστὰ</l>
<l>Ἕκτορα Πριαμίδην ἀπὸ νεκροῦ δειδίξασθαι.</l>
<l n="165">καί νύ κεν εἴρυσσέν τε καὶ ἄσπετον ἤρατο κῦδος,</l>
<l>εἰ μὴ Πηλεΐωνι ποδήνεμος ὠκέα Ἶρις</l>
<l>ἄγγελος ἦλθε θέουσʼ ἀπʼ Ὀλύμπου θωρήσσεσθαι</l>
<l>κρύβδα Διὸς ἄλλων τε θεῶν· πρὸ γὰρ ἧκέ μιν Ἥρη.</l>
<l>ἀγχοῦ δʼ ἱσταμένη ἔπεα πτερόεντα προσηύδα·</l>
<q direct="unspecified">
<l n="170">ὄρσεο Πηλεΐδη, πάντων ἐκπαγλότατʼ ἀνδρῶν·</l>
<l>Πατρόκλῳ ἐπάμυνον, οὗ εἵνεκα φύλοπις αἰνὴ</l>
<l>ἕστηκε πρὸ νεῶν· οἳ δʼ ἀλλήλους ὀλέκουσιν</l>
<l>οἳ μὲν ἀμυνόμενοι νέκυος πέρι τεθνηῶτος,</l>
<l>οἳ δὲ ἐρύσσασθαι ποτὶ Ἴλιον ἠνεμόεσσαν</l>
<l n="175">Τρῶες ἐπιθύουσι· μάλιστα δὲ φαίδιμος Ἕκτωρ</l>
<l>ἑλκέμεναι μέμονεν· κεφαλὴν δέ ἑ θυμὸς ἄνωγε</l>
<l>πῆξαι ἀνὰ σκολόπεσσι ταμόνθʼ ἁπαλῆς ἀπὸ δειρῆς.</l>
<l>ἀλλʼ ἄνα μηδʼ ἔτι κεῖσο· σέβας δέ σε θυμὸν ἱκέσθω</l>
<l>Πάτροκλον Τρῳῇσι κυσὶν μέλπηθρα γενέσθαι·</l>
<l n="180">σοὶ λώβη, αἴ κέν τι νέκυς ᾐσχυμμένος ἔλθῃ.</l>
<milestone ed="p" n="181" unit="card"/>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα ποδάρκης δῖος Ἀχιλλεύς·</l>
<q direct="unspecified">
<l>Ἶρι θεὰ τίς γάρ σε θεῶν ἐμοὶ ἄγγελον ἧκε;</l>
</q>
<l>
<milestone ed="P" unit="para"/>τὸν δʼ αὖτε προσέειπε ποδήνεμος ὠκέα Ἶρις·</l>
<q direct="unspecified">
<l>Ἥρη με προέηκε Διὸς κυδρὴ παράκοιτις·</l>
<l n="185">οὐδʼ οἶδε Κρονίδης ὑψίζυγος οὐδέ τις ἄλλος</l>
<l>ἀθανάτων, οἳ Ὄλυμπον ἀγάννιφον ἀμφινέμονται.</l>
</q>
<l>
<milestone ed="P" unit="para"/>τὴν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>πῶς τὰρ ἴω μετὰ μῶλον; ἔχουσι δὲ τεύχεʼ ἐκεῖνοι·</l>
<l>μήτηρ δʼ οὔ με φίλη πρίν γʼ εἴα θωρήσσεσθαι</l>
<l n="190">πρίν γʼ αὐτὴν ἐλθοῦσαν ἐν ὀφθαλμοῖσιν ἴδωμαι·</l>
<l>στεῦτο γὰρ Ἡφαίστοιο πάρʼ οἰσέμεν ἔντεα καλά.</l>
<l>ἄλλου δʼ οὔ τευ οἶδα τεῦ ἂν κλυτὰ τεύχεα δύω,</l>
<l>εἰ μὴ Αἴαντός γε σάκος Τελαμωνιάδαο.</l>
<l>ἀλλὰ καὶ αὐτὸς ὅ γʼ ἔλπομʼ ἐνὶ πρώτοισιν ὁμιλεῖ</l>
<l n="195">ἔγχεϊ δηϊόων περὶ Πατρόκλοιο θανόντος.</l>
</q>
<l>
<milestone ed="P" unit="para"/>τὸν δʼ αὖτε προσέειπε ποδήνεμος ὠκέα Ἶρις·</l>
<q direct="unspecified">
<l>εὖ νυ καὶ ἡμεῖς ἴδμεν ὅ τοι κλυτὰ τεύχεʼ ἔχονται·</l>
<l>ἀλλʼ αὔτως ἐπὶ τάφρον ἰὼν Τρώεσσι φάνηθι,</l>
<l>αἴ κέ σʼ ὑποδείσαντες ἀπόσχωνται πολέμοιο</l>
<l n="200">Τρῶες, ἀναπνεύσωσι δʼ ἀρήϊοι υἷες Ἀχαιῶν</l>
<l>τειρόμενοι· ὀλίγη δέ τʼ ἀνάπνευσις πολέμοιο.</l>
</q>
<l>
<milestone ed="P" unit="para"/>ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις,</l>
<l>αὐτὰρ Ἀχιλλεὺς ὦρτο Διῒ φίλος· ἀμφὶ δʼ Ἀθήνη</l>
<l>ὤμοις ἰφθίμοισι βάλʼ αἰγίδα θυσσανόεσσαν,</l>
<l n="205">ἀμφὶ δέ οἱ κεφαλῇ νέφος ἔστεφε δῖα θεάων</l>
<l>χρύσεον, ἐκ δʼ αὐτοῦ δαῖε φλόγα παμφανόωσαν.</l>
<l>ὡς δʼ ὅτε καπνὸς ἰὼν ἐξ ἄστεος αἰθέρʼ ἵκηται</l>
<l>τηλόθεν ἐκ νήσου, τὴν δήϊοι ἀμφιμάχωνται,</l>
<l>οἵ τε πανημέριοι στυγερῷ κρίνονται Ἄρηϊ</l>
<l n="210">ἄστεος ἐκ σφετέρου· ἅμα δʼ ἠελίῳ καταδύντι</l>
<l>πυρσοί τε φλεγέθουσιν ἐπήτριμοι, ὑψόσε δʼ αὐγὴ</l>
<l>γίγνεται ἀΐσσουσα περικτιόνεσσιν ἰδέσθαι,</l>
<l>αἴ κέν πως σὺν νηυσὶν ἄρεω ἀλκτῆρες ἵκωνται·</l>
<l>ὣς ἀπʼ Ἀχιλλῆος κεφαλῆς σέλας αἰθέρʼ ἵκανε·</l>
<l n="215">στῆ δʼ ἐπὶ τάφρον ἰὼν ἀπὸ τείχεος, οὐδʼ ἐς Ἀχαιοὺς</l>
<l>μίσγετο· μητρὸς γὰρ πυκινὴν ὠπίζετʼ ἐφετμήν.</l>
<l>ἔνθα στὰς ἤϋσʼ, ἀπάτερθε δὲ Παλλὰς Ἀθήνη</l>
<l>φθέγξατʼ· ἀτὰρ Τρώεσσιν ἐν ἄσπετον ὦρσε κυδοιμόν.</l>
<milestone ed="p" n="219" unit="card"/>
<l>ὡς δʼ ὅτʼ ἀριζήλη φωνή, ὅτε τʼ ἴαχε σάλπιγξ</l>
<l n="220">ἄστυ περιπλομένων δηΐων ὕπο θυμοραϊστέων,</l>
<l>ὣς τότʼ ἀριζήλη φωνὴ γένετʼ Αἰακίδαο.</l>
<l>οἳ δʼ ὡς οὖν ἄϊον ὄπα χάλκεον Αἰακίδαο,</l>
<l>πᾶσιν ὀρίνθη θυμός· ἀτὰρ καλλίτριχες ἵπποι</l>
<l>ἂψ ὄχεα τρόπεον· ὄσσοντο γὰρ ἄλγεα θυμῷ.</l>
<l n="225">ἡνίοχοι δʼ ἔκπληγεν, ἐπεὶ ἴδον ἀκάματον πῦρ</l>
<l>δεινὸν ὑπὲρ κεφαλῆς μεγαθύμου Πηλεΐωνος</l>
<l>δαιόμενον· τὸ δὲ δαῖε θεὰ γλαυκῶπις Ἀθήνη.</l>
<l>τρὶς μὲν ὑπὲρ τάφρου μεγάλʼ ἴαχε δῖος Ἀχιλλεύς,</l>
<l>τρὶς δὲ κυκήθησαν Τρῶες κλειτοί τʼ ἐπίκουροι.</l>
<l n="230">ἔνθα δὲ καὶ τότʼ ὄλοντο δυώδεκα φῶτες ἄριστοι</l>
<l>ἀμφὶ σφοῖς ὀχέεσσι καὶ ἔγχεσιν. αὐτὰρ Ἀχαιοὶ</l>
<l>ἀσπασίως Πάτροκλον ὑπʼ ἐκ βελέων ἐρύσαντες</l>
<l>κάτθεσαν ἐν λεχέεσσι· φίλοι δʼ ἀμφέσταν ἑταῖροι</l>
<l>μυρόμενοι· μετὰ δέ σφι ποδώκης εἵπετʼ Ἀχιλλεὺς</l>
<l n="235">δάκρυα θερμὰ χέων, ἐπεὶ εἴσιδε πιστὸν ἑταῖρον</l>
<l>κείμενον ἐν φέρτρῳ δεδαϊγμένον ὀξέϊ χαλκῷ,</l>
<l>τόν ῥʼ ἤτοι μὲν ἔπεμπε σὺν ἵπποισιν καὶ ὄχεσφιν</l>
<l>ἐς πόλεμον, οὐδʼ αὖτις ἐδέξατο νοστήσαντα.</l>
<l>
<milestone ed="P" unit="para"/>Ἠέλιον δʼ ἀκάμαντα βοῶπις πότνια Ἥρη</l>
<l n="240">πέμψεν ἐπʼ Ὠκεανοῖο ῥοὰς ἀέκοντα νέεσθαι·</l>
<l>ἠέλιος μὲν ἔδυ, παύσαντο δὲ δῖοι Ἀχαιοὶ</l>
<l>φυλόπιδος κρατερῆς καὶ ὁμοιΐου πολέμοιο.</l>
<milestone ed="p" n="243" unit="card"/>
<l>
<milestone ed="P" unit="para"/>Τρῶες δʼ αὖθʼ ἑτέρωθεν ἀπὸ κρατερῆς ὑσμίνης</l>
<l>χωρήσαντες ἔλυσαν ὑφʼ ἅρμασιν ὠκέας ἵππους,</l>
<l n="245">ἐς δʼ ἀγορὴν ἀγέροντο πάρος δόρποιο μέδεσθαι.</l>
<l>ὀρθῶν δʼ ἑσταότων ἀγορὴ γένετʼ, οὐδέ τις ἔτλη</l>
<l>ἕζεσθαι· πάντας γὰρ ἔχε τρόμος, οὕνεκʼ Ἀχιλλεὺς</l>
<l>ἐξεφάνη, δηρὸν δὲ μάχης ἐπέπαυτʼ ἀλεγεινῆς.</l>
<l>τοῖσι δὲ Πουλυδάμας πεπνυμένος ἦρχʼ ἀγορεύειν</l>
<l n="250">Πανθοΐδης· ὃ γὰρ οἶος ὅρα πρόσσω καὶ ὀπίσσω·</l>
<l>Ἕκτορι δʼ ἦεν ἑταῖρος, ἰῇ δʼ ἐν νυκτὶ γένοντο,</l>
<l>ἀλλʼ ὃ μὲν ἂρ μύθοισιν, ὃ δʼ ἔγχεϊ πολλὸν ἐνίκα·</l>
<l>ὅ σφιν ἐϋφρονέων ἀγορήσατο καὶ μετέειπεν·</l>
<q direct="unspecified">
<l>ἀμφὶ μάλα φράζεσθε φίλοι· κέλομαι γὰρ ἔγωγε</l>
<l n="255">ἄστυδε νῦν ἰέναι, μὴ μίμνειν ἠῶ δῖαν</l>
<l>ἐν πεδίῳ παρὰ νηυσίν· ἑκὰς δʼ ἀπὸ τείχεός εἰμεν.</l>
<l>ὄφρα μὲν οὗτος ἀνὴρ Ἀγαμέμνονι μήνιε δίῳ</l>
<l>τόφρα δὲ ῥηΐτεροι πολεμίζειν ἦσαν Ἀχαιοί·</l>
<l>χαίρεσκον γὰρ ἔγωγε θοῇς ἐπὶ νηυσὶν ἰαύων</l>
<l n="260">ἐλπόμενος νῆας αἱρησέμεν ἀμφιελίσσας.</l>
<l>νῦν δʼ αἰνῶς δείδοικα ποδώκεα Πηλεΐωνα·</l>
<l>οἷος κείνου θυμὸς ὑπέρβιος, οὐκ ἐθελήσει</l>
<l>μίμνειν ἐν πεδίῳ, ὅθι περ Τρῶες καὶ Ἀχαιοὶ</l>
<l>ἐν μέσῳ ἀμφότεροι μένος Ἄρηος δατέονται,</l>
<l n="265">ἀλλὰ περὶ πτόλιός τε μαχήσεται ἠδὲ γυναικῶν.</l>
<l>ἀλλʼ ἴομεν προτὶ ἄστυ, πίθεσθέ μοι· ὧδε γὰρ ἔσται·</l>
<l>νῦν μὲν νὺξ ἀπέπαυσε ποδώκεα Πηλεΐωνα</l>
<l>ἀμβροσίη· εἰ δʼ ἄμμε κιχήσεται ἐνθάδʼ ἐόντας</l>
<l>αὔριον ὁρμηθεὶς σὺν τεύχεσιν, εὖ νύ τις αὐτὸν</l>
<l n="270">γνώσεται· ἀσπασίως γὰρ ἀφίξεται Ἴλιον ἱρὴν</l>
<l>ὅς κε φύγῃ, πολλοὺς δὲ κύνες καὶ γῦπες ἔδονται</l>
<l>Τρώων· αἲ γὰρ δή μοι ἀπʼ οὔατος ὧδε γένοιτο.</l>
<l>εἰ δʼ ἂν ἐμοῖς ἐπέεσσι πιθώμεθα κηδόμενοί περ,</l>
<l>νύκτα μὲν εἰν ἀγορῇ σθένος ἕξομεν, ἄστυ δὲ πύργοι</l>
<l n="275">ὑψηλαί τε πύλαι σανίδες τʼ ἐπὶ τῇς ἀραρυῖαι</l>
<l>μακραὶ ἐΰξεστοι ἐζευγμέναι εἰρύσσονται·</l>
<l>πρῶϊ δʼ ὑπηοῖοι σὺν τεύχεσι θωρηχθέντες</l>
<l>στησόμεθʼ ἂμ πύργους· τῷ δʼ ἄλγιον, αἴ κʼ ἐθέλῃσιν</l>
<l>ἐλθὼν ἐκ νηῶν περὶ τείχεος ἄμμι μάχεσθαι.</l>
<l n="280">ἂψ πάλιν εἶσʼ ἐπὶ νῆας, ἐπεί κʼ ἐριαύχενας ἵππους</l>
<l>παντοίου δρόμου ἄσῃ ὑπὸ πτόλιν ἠλασκάζων·</l>
<l>εἴσω δʼ οὔ μιν θυμὸς ἐφορμηθῆναι ἐάσει,</l>
<l>οὐδέ ποτʼ ἐκπέρσει· πρίν μιν κύνες ἀργοὶ ἔδονται.</l>
<milestone ed="p" n="284" unit="card"/>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη κορυθαίολος Ἕκτωρ·</l>
<q direct="unspecified">
<l n="285">Πουλυδάμα σὺ μὲν οὐκέτʼ ἐμοὶ φίλα ταῦτʼ ἀγορεύεις,</l>
<l>ὃς κέλεαι κατὰ ἄστυ ἀλήμεναι αὖτις ἰόντας.</l>
<l>ἦ οὔ πω κεκόρησθε ἐελμένοι ἔνδοθι πύργων;</l>
<l>πρὶν μὲν γὰρ Πριάμοιο πόλιν μέροπες ἄνθρωποι</l>
<l>πάντες μυθέσκοντο πολύχρυσον πολύχαλκον·</l>
<l n="290">νῦν δὲ δὴ ἐξαπόλωλε δόμων κειμήλια καλά,</l>
<l>πολλὰ δὲ δὴ Φρυγίην καὶ Μῃονίην ἐρατεινὴν</l>
<l>κτήματα περνάμενʼ ἵκει, ἐπεὶ μέγας ὠδύσατο Ζεύς.</l>
<l>νῦν δʼ ὅτε πέρ μοι ἔδωκε Κρόνου πάϊς ἀγκυλομήτεω</l>
<l>κῦδος ἀρέσθʼ ἐπὶ νηυσί, θαλάσσῃ τʼ ἔλσαι Ἀχαιούς,</l>
<l n="295">νήπιε μηκέτι ταῦτα νοήματα φαῖνʼ ἐνὶ δήμῳ·</l>
<l>οὐ γάρ τις Τρώων ἐπιπείσεται· οὐ γὰρ ἐάσω.</l>
<l>ἀλλʼ ἄγεθʼ ὡς ἂν ἐγὼ εἴπω, πειθώμεθα πάντες.</l>
<l>νῦν μὲν δόρπον ἕλεσθε κατὰ στρατὸν ἐν τελέεσσι,</l>
<l>καὶ φυλακῆς μνήσασθε, καὶ ἐγρήγορθε ἕκαστος·</l>
<l n="300">Τρώων δʼ ὃς κτεάτεσσιν ὑπερφιάλως ἀνιάζει,</l>
<l>συλλέξας λαοῖσι δότω καταδημοβορῆσαι·</l>
<l>τῶν τινὰ βέλτερόν ἐστιν ἐπαυρέμεν ἤ περ Ἀχαιούς.</l>
<l>πρῶϊ δʼ ὑπηοῖοι σὺν τεύχεσι θωρηχθέντες</l>
<l>νηυσὶν ἔπι γλαφυρῇσιν ἐγείρομεν ὀξὺν Ἄρηα.</l>
<l n="305">εἰ δʼ ἐτεὸν παρὰ ναῦφιν ἀνέστη δῖος Ἀχιλλεύς,</l>
<l>ἄλγιον αἴ κʼ ἐθέλῃσι τῷ ἔσσεται· οὔ μιν ἔγωγε</l>
<l>φεύξομαι ἐκ πολέμοιο δυσηχέος, ἀλλὰ μάλʼ ἄντην</l>
<l>στήσομαι, ἤ κε φέρῃσι μέγα κράτος, ἦ κε φεροίμην.</l>
<l>ξυνὸς Ἐνυάλιος, καί τε κτανέοντα κατέκτα.</l>
</q>
<l n="310">
<milestone ed="P" unit="para"/>ὣς Ἕκτωρ ἀγόρευʼ, ἐπὶ δὲ Τρῶες κελάδησαν</l>
<l>νήπιοι· ἐκ γάρ σφεων φρένας εἵλετο Παλλὰς Ἀθήνη.</l>
<l>Ἕκτορι μὲν γὰρ ἐπῄνησαν κακὰ μητιόωντι,</l>
<l>Πουλυδάμαντι δʼ ἄρʼ οὔ τις ὃς ἐσθλὴν φράζετο βουλήν.</l>
<l>δόρπον ἔπειθʼ εἵλοντο κατὰ στρατόν· αὐτὰρ Ἀχαιοὶ</l>
<l n="315">παννύχιοι Πάτροκλον ἀνεστενάχοντο γοῶντες.</l>
<l>τοῖσι δὲ Πηλεΐδης ἁδινοῦ ἐξῆρχε γόοιο</l>
<l>χεῖρας ἐπʼ ἀνδροφόνους θέμενος στήθεσσιν ἑταίρου</l>
<l>πυκνὰ μάλα στενάχων ὥς τε λὶς ἠϋγένειος,</l>
<l>ᾧ ῥά θʼ ὑπὸ σκύμνους ἐλαφηβόλος ἁρπάσῃ ἀνὴρ</l>
<l n="320">ὕλης ἐκ πυκινῆς· ὃ δέ τʼ ἄχνυται ὕστερος ἐλθών,</l>
<l>πολλὰ δέ τʼ ἄγκεʼ ἐπῆλθε μετʼ ἀνέρος ἴχνιʼ ἐρευνῶν</l>
<l>εἴ ποθεν ἐξεύροι· μάλα γὰρ δριμὺς χόλος αἱρεῖ·</l>
<l>ὣς ὃ βαρὺ στενάχων μετεφώνεε Μυρμιδόνεσσιν·</l>
<milestone ed="p" n="324" unit="card"/>
<l>
<milestone ed="P" unit="para"/>ὢ πόποι ἦ ῥʼ ἅλιον ἔπος ἔκβαλον ἤματι κείνῳ</l>
<l n="325">θαρσύνων ἥρωα Μενοίτιον ἐν μεγάροισι·</l>
<l>φῆν δέ οἱ εἰς Ὀπόεντα περικλυτὸν υἱὸν ἀπάξειν</l>
<l>Ἴλιον ἐκπέρσαντα, λαχόντα τε ληΐδος αἶσαν.</l>
<l>ἀλλʼ οὐ Ζεὺς ἄνδρεσσι νοήματα πάντα τελευτᾷ·</l>
<l>ἄμφω γὰρ πέπρωται ὁμοίην γαῖαν ἐρεῦσαι</l>
<l n="330">αὐτοῦ ἐνὶ Τροίῃ, ἐπεὶ οὐδʼ ἐμὲ νοστήσαντα</l>
<l>δέξεται ἐν μεγάροισι γέρων ἱππηλάτα Πηλεὺς</l>
<l>οὐδὲ Θέτις μήτηρ, ἀλλʼ αὐτοῦ γαῖα καθέξει.</l>
<l>νῦν δʼ ἐπεὶ οὖν Πάτροκλε σεῦ ὕστερος εἶμʼ ὑπὸ γαῖαν,</l>
<l>οὔ σε πρὶν κτεριῶ πρίν γʼ Ἕκτορος ἐνθάδʼ ἐνεῖκαι</l>
<l n="335">τεύχεα καὶ κεφαλὴν μεγαθύμου σοῖο φονῆος·</l>
<l>δώδεκα δὲ προπάροιθε πυρῆς ἀποδειροτομήσω</l>
<l>Τρώων ἀγλαὰ τέκνα σέθεν κταμένοιο χολωθείς.</l>
<l>τόφρα δέ μοι παρὰ νηυσὶ κορωνίσι κείσεαι αὔτως,</l>
<l>ἀμφὶ δὲ σὲ Τρῳαὶ καὶ Δαρδανίδες βαθύκολποι</l>
<l n="340">κλαύσονται νύκτάς τε καὶ ἤματα δάκρυ χέουσαι,</l>
<l>τὰς αὐτοὶ καμόμεσθα βίηφί τε δουρί τε μακρῷ</l>
<l>πιείρας πέρθοντε πόλεις μερόπων ἀνθρώπων.</l>
</q>
<l>
<milestone ed="P" unit="para"/>ὣς εἰπὼν ἑτάροισιν ἐκέκλετο δῖος Ἀχιλλεὺς</l>
<l>ἀμφὶ πυρὶ στῆσαι τρίποδα μέγαν, ὄφρα τάχιστα</l>
<l n="345">Πάτροκλον λούσειαν ἄπο βρότον αἱματόεντα.</l>
<l>οἳ δὲ λοετροχόον τρίποδʼ ἵστασαν ἐν πυρὶ κηλέῳ,</l>
<l>ἐν δʼ ἄρʼ ὕδωρ ἔχεαν, ὑπὸ δὲ ξύλα δαῖον ἑλόντες.</l>
<l>γάστρην μὲν τρίποδος πῦρ ἄμφεπε, θέρμετο δʼ ὕδωρ·</l>
<l>αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,</l>
<l n="350">καὶ τότε δὴ λοῦσάν τε καὶ ἤλειψαν λίπʼ ἐλαίῳ,</l>
<l>ἐν δʼ ὠτειλὰς πλῆσαν ἀλείφατος ἐννεώροιο·</l>
<l>ἐν λεχέεσσι δὲ θέντες ἑανῷ λιτὶ κάλυψαν</l>
<l>ἐς πόδας ἐκ κεφαλῆς, καθύπερθε δὲ φάρεϊ λευκῷ.</l>
<l>παννύχιοι μὲν ἔπειτα πόδας ταχὺν ἀμφʼ Ἀχιλῆα</l>
<l n="355">Μυρμιδόνες Πάτροκλον ἀνεστενάχοντο γοῶντες·</l>
<l>Ζεὺς δʼ Ἥρην προσέειπε κασιγνήτην ἄλοχόν τε·</l>
<q direct="unspecified">
<l>ἔπρηξας καὶ ἔπειτα βοῶπις πότνια Ἥρη</l>
<l>ἀνστήσασʼ Ἀχιλῆα πόδας ταχύν· ἦ ῥά νυ σεῖο</l>
<l>ἐξ αὐτῆς ἐγένοντο κάρη κομόωντες Ἀχαιοί.</l>
<milestone ed="p" n="360" unit="card"/>
</q>
<l n="360">
<milestone ed="P" unit="para"/>τὸν δʼ ἠμείβετʼ ἔπειτα βοῶπις πότνια Ἥρη·</l>
<q direct="unspecified">
<l>αἰνότατε Κρονίδη ποῖον τὸν μῦθον ἔειπες.</l>
<q direct="unspecified">
<l>καὶ μὲν δή πού τις μέλλει βροτὸς ἀνδρὶ τελέσσαι,</l>
<l>ὅς περ θνητός τʼ ἐστὶ καὶ οὐ τόσα μήδεα οἶδε·</l>
<l>πῶς δὴ ἔγωγʼ, ἥ φημι θεάων ἔμμεν ἀρίστη,</l>
<l n="365">ἀμφότερον γενεῇ τε καὶ οὕνεκα σὴ παράκοιτις</l>
<l>κέκλημαι, σὺ δὲ πᾶσι μετʼ ἀθανάτοισιν ἀνάσσεις,</l>
<l>οὐκ ὄφελον Τρώεσσι κοτεσσαμένη κακὰ ῥάψαι;</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον·</l>
<l>Ἡφαίστου δʼ ἵκανε δόμον Θέτις ἀργυρόπεζα</l>
<l n="370">ἄφθιτον ἀστερόεντα μεταπρεπέʼ ἀθανάτοισι</l>
<l>χάλκεον, ὅν ῥʼ αὐτὸς ποιήσατο κυλλοποδίων.</l>
<l>τὸν δʼ εὗρʼ ἱδρώοντα ἑλισσόμενον περὶ φύσας</l>
<l>σπεύδοντα· τρίποδας γὰρ ἐείκοσι πάντας ἔτευχεν</l>
<l>ἑστάμεναι περὶ τοῖχον ἐϋσταθέος μεγάροιο,</l>
<l n="375">χρύσεα δέ σφʼ ὑπὸ κύκλα ἑκάστῳ πυθμένι θῆκεν,</l>
<l>ὄφρά οἱ αὐτόματοι θεῖον δυσαίατʼ ἀγῶνα</l>
<l>ἠδʼ αὖτις πρὸς δῶμα νεοίατο θαῦμα ἰδέσθαι.</l>
<l>οἳ δʼ ἤτοι τόσσον μὲν ἔχον τέλος, οὔατα δʼ οὔ πω</l>
<l>δαιδάλεα προσέκειτο· τά ῥʼ ἤρτυε, κόπτε δὲ δεσμούς.</l>
<l n="380">ὄφρʼ ὅ γε ταῦτʼ ἐπονεῖτο ἰδυίῃσι πραπίδεσσι,</l>
<l>τόφρά οἱ ἐγγύθεν ἦλθε θεὰ Θέτις ἀργυρόπεζα.</l>
<l>τὴν δὲ ἴδε προμολοῦσα Χάρις λιπαροκρήδεμνος</l>
<l>καλή, τὴν ὤπυιε περικλυτὸς ἀμφιγυήεις·</l>
<l>ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
<l n="385">τίπτε Θέτι τανύπεπλε ἱκάνεις ἡμέτερον δῶ</l>
<l>αἰδοίη τε φίλη τε; πάρος γε μὲν οὔ τι θαμίζεις.</l>
<l>ἀλλʼ ἕπεο προτέρω, ἵνα τοι πὰρ ξείνια θείω.</l>
<milestone ed="p" n="388" unit="card"/>
</q>
<l>
<milestone ed="P" unit="para"/>ὣς ἄρα φωνήσασα πρόσω ἄγε δῖα θεάων.</l>
<l>τὴν μὲν ἔπειτα καθεῖσεν ἐπὶ θρόνου ἀργυροήλου</l>
<l n="390">καλοῦ δαιδαλέου· ὑπὸ δὲ θρῆνυς ποσὶν ἦεν·</l>
<l>κέκλετο δʼ Ἥφαιστον κλυτοτέχνην εἶπέ τε μῦθον·</l>
<l>Ἥφαιστε πρόμολʼ ὧδε· Θέτις νύ τι σεῖο χατίζει.</l>
<l>τὴν δʼ ἠμείβετʼ ἔπειτα περικλυτὸς ἀμφιγυήεις·</l>
<q direct="unspecified">
<l>ἦ ῥά νύ μοι δεινή τε καὶ αἰδοίη θεὸς ἔνδον,</l>
<l n="395">ἥ μʼ ἐσάωσʼ ὅτε μʼ ἄλγος ἀφίκετο τῆλε πεσόντα</l>
<l>μητρὸς ἐμῆς ἰότητι κυνώπιδος, ἥ μʼ ἐθέλησε</l>
<l>κρύψαι χωλὸν ἐόντα· τότʼ ἂν πάθον ἄλγεα θυμῷ,</l>
<l>εἰ μή μʼ Εὐρυνόμη τε Θέτις θʼ ὑπεδέξατο κόλπῳ</l>
<l>Εὐρυνόμη θυγάτηρ ἀψορρόου Ὠκεανοῖο.</l>
<l n="400">τῇσι παρʼ εἰνάετες χάλκευον δαίδαλα πολλά,</l>
<l>πόρπας τε γναμπτάς θʼ ἕλικας κάλυκάς τε καὶ ὅρμους</l>
<l>ἐν σπῆϊ γλαφυρῷ· περὶ δὲ ῥόος Ὠκεανοῖο</l>
<l>ἀφρῷ μορμύρων ῥέεν ἄσπετος· οὐδέ τις ἄλλος</l>
<l>ᾔδεεν οὔτε θεῶν οὔτε θνητῶν ἀνθρώπων,</l>
<l n="405">ἀλλὰ Θέτις τε καὶ Εὐρυνόμη ἴσαν, αἵ μʼ ἐσάωσαν.</l>
<l>ἣ νῦν ἡμέτερον δόμον ἵκει· τώ με μάλα χρεὼ</l>
<l>πάντα Θέτι καλλιπλοκάμῳ ζῳάγρια τίνειν.</l>
<l>ἀλλὰ σὺ μὲν νῦν οἱ παράθες ξεινήϊα καλά,</l>
<l>ὄφρʼ ἂν ἐγὼ φύσας ἀποθείομαι ὅπλά τε πάντα.</l>
</q>
<l n="410">
<milestone ed="P" unit="para"/>ἦ, καὶ ἀπʼ ἀκμοθέτοιο πέλωρ αἴητον ἀνέστη</l>
<l>χωλεύων· ὑπὸ δὲ κνῆμαι ῥώοντο ἀραιαί.</l>
<l>φύσας μέν ῥʼ ἀπάνευθε τίθει πυρός, ὅπλά τε πάντα</l>
<l>λάρνακʼ ἐς ἀργυρέην συλλέξατο, τοῖς ἐπονεῖτο·</l>
<l>σπόγγῳ δʼ ἀμφὶ πρόσωπα καὶ ἄμφω χεῖρʼ ἀπομόργνυ</l>
<l n="415">αὐχένα τε στιβαρὸν καὶ στήθεα λαχνήεντα,</l>
<l>δῦ δὲ χιτῶνʼ, ἕλε δὲ σκῆπτρον παχύ, βῆ δὲ θύραζε</l>
<l>χωλεύων· ὑπὸ δʼ ἀμφίπολοι ῥώοντο ἄνακτι</l>
<l>χρύσειαι ζωῇσι νεήνισιν εἰοικυῖαι.</l>
<l>τῇς ἐν μὲν νόος ἐστὶ μετὰ φρεσίν, ἐν δὲ καὶ αὐδὴ</l>
<l n="420">καὶ σθένος, ἀθανάτων δὲ θεῶν ἄπο ἔργα ἴσασιν.</l>
<l>αἳ μὲν ὕπαιθα ἄνακτος ἐποίπνυον· αὐτὰρ ὃ ἔρρων</l>
<l>πλησίον, ἔνθα Θέτις περ, ἐπὶ θρόνου ἷζε φαεινοῦ,</l>
<l>ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
<l>τίπτε Θέτι τανύπεπλε ἱκάνεις ἡμέτερον δῶ</l>
<l n="425">αἰδοίη τε φίλη τε; πάρος γε μὲν οὔ τι θαμίζεις.</l>
<l>αὔδα ὅ τι φρονέεις· τελέσαι δέ με θυμὸς ἄνωγεν,</l>
<q direct="unspecified">
<l>εἰ δύναμαι τελέσαι γε καὶ εἰ τετελεσμένον ἐστίν.</l>
<milestone ed="p" n="428" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα Θέτις κατὰ δάκρυ χέουσα·</l>
<q direct="unspecified">
<l>Ἥφαιστʼ, ἦ ἄρα δή τις, ὅσαι θεαί εἰσʼ ἐν Ὀλύμπῳ,</l>
<l n="430">τοσσάδʼ ἐνὶ φρεσὶν ᾗσιν ἀνέσχετο κήδεα λυγρὰ</l>
<l>ὅσσʼ ἐμοὶ ἐκ πασέων Κρονίδης Ζεὺς ἄλγεʼ ἔδωκεν;</l>
<l>ἐκ μέν μʼ ἀλλάων ἁλιάων ἀνδρὶ δάμασσεν</l>
<l>Αἰακίδῃ Πηλῆϊ, καὶ ἔτλην ἀνέρος εὐνὴν</l>
<l>πολλὰ μάλʼ οὐκ ἐθέλουσα. ὃ μὲν δὴ γήραϊ λυγρῷ</l>
<l n="435">κεῖται ἐνὶ μεγάροις ἀρημένος, ἄλλα δέ μοι νῦν,</l>
<l>υἱὸν ἐπεί μοι δῶκε γενέσθαί τε τραφέμεν τε</l>
<l>ἔξοχον ἡρώων· ὃ δʼ ἀνέδραμεν ἔρνεϊ ἶσος·</l>
<l>τὸν μὲν ἐγὼ θρέψασα φυτὸν ὣς γουνῷ ἀλωῆς</l>
<l>νηυσὶν ἐπιπροέηκα κορωνίσιν Ἴλιον εἴσω</l>
<l n="440">Τρωσὶ μαχησόμενον· τὸν δʼ οὐχ ὑποδέξομαι αὖτις</l>
<l>οἴκαδε νοστήσαντα δόμον Πηλήϊον εἴσω.</l>
<l>ὄφρα δέ μοι ζώει καὶ ὁρᾷ φάος ἠελίοιο</l>
<l>ἄχνυται, οὐδέ τί οἱ δύναμαι χραισμῆσαι ἰοῦσα.</l>
<l>κούρην ἣν ἄρα οἱ γέρας ἔξελον υἷες Ἀχαιῶν,</l>
<l n="445">τὴν ἂψ ἐκ χειρῶν ἕλετο κρείων Ἀγαμέμνων.</l>
<l>ἤτοι ὃ τῆς ἀχέων φρένας ἔφθιεν· αὐτὰρ Ἀχαιοὺς</l>
<l>Τρῶες ἐπὶ πρύμνῃσιν ἐείλεον, οὐδὲ θύραζε</l>
<l>εἴων ἐξιέναι· τὸν δὲ λίσσοντο γέροντες</l>
<l>Ἀργείων, καὶ πολλὰ περικλυτὰ δῶρʼ ὀνόμαζον.</l>
<l n="450">ἔνθʼ αὐτὸς μὲν ἔπειτʼ ἠναίνετο λοιγὸν ἀμῦναι,</l>
<l>αὐτὰρ ὃ Πάτροκλον περὶ μὲν τὰ ἃ τεύχεα ἕσσε,</l>
<l>πέμπε δέ μιν πόλεμον δέ, πολὺν δʼ ἅμα λαὸν ὄπασσε.</l>
<l>πᾶν δʼ ἦμαρ μάρναντο περὶ Σκαιῇσι πύλῃσι·</l>
<l>καί νύ κεν αὐτῆμαρ πόλιν ἔπραθον, εἰ μὴ Ἀπόλλων</l>
<l n="455">πολλὰ κακὰ ῥέξαντα Μενοιτίου ἄλκιμον υἱὸν</l>
<l>ἔκτανʼ ἐνὶ προμάχοισι καὶ Ἕκτορι κῦδος ἔδωκε.</l>
<l>τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα</l>
<l>υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν</l>
<l>καὶ καλὰς κνημῖδας ἐπισφυρίοις ἀραρυίας</l>
<l n="460">καὶ θώρηχʼ· ὃ γὰρ ἦν οἱ ἀπώλεσε πιστὸς ἑταῖρος</l>
<l>Τρωσὶ δαμείς· ὃ δὲ κεῖται ἐπὶ χθονὶ θυμὸν ἀχεύων.</l>
<milestone ed="p" n="462" unit="card"/>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα περικλυτὸς ἀμφιγυήεις·</l>
<q direct="unspecified">
<l>θάρσει· μή τοι ταῦτα μετὰ φρεσὶ σῇσι μελόντων.</l>
<l>αἲ γάρ μιν θανάτοιο δυσηχέος ὧδε δυναίμην</l>
<l n="465">νόσφιν ἀποκρύψαι, ὅτε μιν μόρος αἰνὸς ἱκάνοι,</l>
<l>ὥς οἱ τεύχεα καλὰ παρέσσεται, οἷά τις αὖτε</l>
<l>ἀνθρώπων πολέων θαυμάσσεται, ὅς κεν ἴδηται.</l>
</q>
<l>
<milestone ed="P" unit="para"/>ὣς εἰπὼν τὴν μὲν λίπεν αὐτοῦ, βῆ δʼ ἐπὶ φύσας·</l>
<l>τὰς δʼ ἐς πῦρ ἔτρεψε κέλευσέ τε ἐργάζεσθαι.</l>
<l n="470">φῦσαι δʼ ἐν χοάνοισιν ἐείκοσι πᾶσαι ἐφύσων</l>
<l>παντοίην εὔπρηστον ἀϋτμὴν ἐξανιεῖσαι,</l>
<l>ἄλλοτε μὲν σπεύδοντι παρέμμεναι, ἄλλοτε δʼ αὖτε,</l>
<l>ὅππως Ἥφαιστός τʼ ἐθέλοι καὶ ἔργον ἄνοιτο.</l>
<l>χαλκὸν δʼ ἐν πυρὶ βάλλεν ἀτειρέα κασσίτερόν τε</l>
<l n="475">καὶ χρυσὸν τιμῆντα καὶ ἄργυρον· αὐτὰρ ἔπειτα</l>
<l>θῆκεν ἐν ἀκμοθέτῳ μέγαν ἄκμονα, γέντο δὲ χειρὶ</l>
<l>ῥαιστῆρα κρατερήν, ἑτέρηφι δὲ γέντο πυράγρην.</l>
<l>
<milestone ed="P" unit="para"/>ποίει δὲ πρώτιστα σάκος μέγα τε στιβαρόν τε</l>
<l>πάντοσε δαιδάλλων, περὶ δʼ ἄντυγα βάλλε φαεινὴν</l>
<l n="480">τρίπλακα μαρμαρέην, ἐκ δʼ ἀργύρεον τελαμῶνα.</l>
<l>πέντε δʼ ἄρʼ αὐτοῦ ἔσαν σάκεος πτύχες· αὐτὰρ ἐν αὐτῷ</l>
<l>ποίει δαίδαλα πολλὰ ἰδυίῃσι πραπίδεσσιν.</l>
<l>
<milestone ed="P" unit="para"/>ἐν μὲν γαῖαν ἔτευξʼ, ἐν δʼ οὐρανόν, ἐν δὲ θάλασσαν,</l>
<l>ἠέλιόν τʼ ἀκάμαντα σελήνην τε πλήθουσαν,</l>
<l n="485">ἐν δὲ τὰ τείρεα πάντα, τά τʼ οὐρανὸς ἐστεφάνωται,</l>
<l>Πληϊάδας θʼ Ὑάδας τε τό τε σθένος Ὠρίωνος</l>
<l>Ἄρκτόν θʼ, ἣν καὶ Ἄμαξαν ἐπίκλησιν καλέουσιν,</l>
<l>ἥ τʼ αὐτοῦ στρέφεται καί τʼ Ὠρίωνα δοκεύει,</l>
<l>οἴη δʼ ἄμμορός ἐστι λοετρῶν Ὠκεανοῖο.</l>
<milestone ed="p" n="490" unit="card"/>
<l n="490">
<milestone ed="P" unit="para"/>ἐν δὲ δύω ποίησε πόλεις μερόπων ἀνθρώπων</l>
<l>καλάς. ἐν τῇ μέν ῥα γάμοι τʼ ἔσαν εἰλαπίναι τε,</l>
<l>νύμφας δʼ ἐκ θαλάμων δαΐδων ὕπο λαμπομενάων</l>
<l>ἠγίνεον ἀνὰ ἄστυ, πολὺς δʼ ὑμέναιος ὀρώρει·</l>
<l>κοῦροι δʼ ὀρχηστῆρες ἐδίνεον, ἐν δʼ ἄρα τοῖσιν</l>
<l n="495">αὐλοὶ φόρμιγγές τε βοὴν ἔχον· αἳ δὲ γυναῖκες</l>
<l>ἱστάμεναι θαύμαζον ἐπὶ προθύροισιν ἑκάστη.</l>
<l>λαοὶ δʼ εἰν ἀγορῇ ἔσαν ἀθρόοι· ἔνθα δὲ νεῖκος</l>
<l>ὠρώρει, δύο δʼ ἄνδρες ἐνείκεον εἵνεκα ποινῆς</l>
<l>ἀνδρὸς ἀποφθιμένου· ὃ μὲν εὔχετο πάντʼ ἀποδοῦναι</l>
<l n="500">δήμῳ πιφαύσκων, ὃ δʼ ἀναίνετο μηδὲν ἑλέσθαι·</l>
<l>ἄμφω δʼ ἱέσθην ἐπὶ ἴστορι πεῖραρ ἑλέσθαι.</l>
<l>λαοὶ δʼ ἀμφοτέροισιν ἐπήπυον ἀμφὶς ἀρωγοί·</l>
<l>κήρυκες δʼ ἄρα λαὸν ἐρήτυον· οἳ δὲ γέροντες</l>
<l>εἵατʼ ἐπὶ ξεστοῖσι λίθοις ἱερῷ ἐνὶ κύκλῳ,</l>
<l n="505">σκῆπτρα δὲ κηρύκων ἐν χέρσʼ ἔχον ἠεροφώνων·</l>
<l>τοῖσιν ἔπειτʼ ἤϊσσον, ἀμοιβηδὶς δὲ δίκαζον.</l>
<l>κεῖτο δʼ ἄρʼ ἐν μέσσοισι δύω χρυσοῖο τάλαντα,</l>
<l>τῷ δόμεν ὃς μετὰ τοῖσι δίκην ἰθύντατα εἴποι.</l>
<l>
<milestone ed="P" unit="para"/>τὴν δʼ ἑτέρην πόλιν ἀμφὶ δύω στρατοὶ ἥατο λαῶν</l>
<l n="510">τεύχεσι λαμπόμενοι· δίχα δέ σφισιν ἥνδανε βουλή,</l>
<l>ἠὲ διαπραθέειν ἢ ἄνδιχα πάντα δάσασθαι</l>
<l>κτῆσιν ὅσην πτολίεθρον ἐπήρατον ἐντὸς ἔεργεν·</l>
<l>οἳ δʼ οὔ πω πείθοντο, λόχῳ δʼ ὑπεθωρήσσοντο.</l>
<l>τεῖχος μέν ῥʼ ἄλοχοί τε φίλαι καὶ νήπια τέκνα</l>
<l n="515">ῥύατʼ ἐφεσταότες, μετὰ δʼ ἀνέρες οὓς ἔχε γῆρας·</l>
<l>οἳ δʼ ἴσαν· ἦρχε δʼ ἄρά σφιν Ἄρης καὶ Παλλὰς Ἀθήνη</l>
<l>ἄμφω χρυσείω, χρύσεια δὲ εἵματα ἕσθην,</l>
<l>καλὼ καὶ μεγάλω σὺν τεύχεσιν, ὥς τε θεώ περ</l>
<l>ἀμφὶς ἀριζήλω· λαοὶ δʼ ὑπολίζονες ἦσαν.</l>
<l n="520">οἳ δʼ ὅτε δή ῥʼ ἵκανον ὅθι σφίσιν εἶκε λοχῆσαι</l>
<l>ἐν ποταμῷ, ὅθι τʼ ἀρδμὸς ἔην πάντεσσι βοτοῖσιν,</l>
<l>ἔνθʼ ἄρα τοί γʼ ἵζοντʼ εἰλυμένοι αἴθοπι χαλκῷ.</l>
<l>τοῖσι δʼ ἔπειτʼ ἀπάνευθε δύω σκοποὶ εἵατο λαῶν</l>
<l>δέγμενοι ὁππότε μῆλα ἰδοίατο καὶ ἕλικας βοῦς.</l>
<l n="525">οἳ δὲ τάχα προγένοντο, δύω δʼ ἅμʼ ἕποντο νομῆες</l>
<l>τερπόμενοι σύριγξι· δόλον δʼ οὔ τι προνόησαν.</l>
<milestone ed="p" n="527" unit="card"/>
<l>οἳ μὲν τὰ προϊδόντες ἐπέδραμον, ὦκα δʼ ἔπειτα</l>
<l>τάμνοντʼ ἀμφὶ βοῶν ἀγέλας καὶ πώεα καλὰ</l>
<l>ἀργεννέων οἰῶν, κτεῖνον δʼ ἐπὶ μηλοβοτῆρας.</l>
<l n="530">οἳ δʼ ὡς οὖν ἐπύθοντο πολὺν κέλαδον παρὰ βουσὶν</l>
<l>εἰράων προπάροιθε καθήμενοι, αὐτίκʼ ἐφʼ ἵππων</l>
<l>βάντες ἀερσιπόδων μετεκίαθον, αἶψα δʼ ἵκοντο.</l>
<l>στησάμενοι δʼ ἐμάχοντο μάχην ποταμοῖο παρʼ ὄχθας,</l>
<l>βάλλον δʼ ἀλλήλους χαλκήρεσιν ἐγχείῃσιν.</l>
<l n="535">ἐν δʼ Ἔρις ἐν δὲ Κυδοιμὸς ὁμίλεον, ἐν δʼ ὀλοὴ Κήρ,</l>
<l>ἄλλον ζωὸν ἔχουσα νεούτατον, ἄλλον ἄουτον,</l>
<l>ἄλλον τεθνηῶτα κατὰ μόθον ἕλκε ποδοῖιν·</l>
<l>εἷμα δʼ ἔχʼ ἀμφʼ ὤμοισι δαφοινεὸν αἵματι φωτῶν.</l>
<l>ὡμίλευν δʼ ὥς τε ζωοὶ βροτοὶ ἠδʼ ἐμάχοντο,</l>
<l n="540">νεκρούς τʼ ἀλλήλων ἔρυον κατατεθνηῶτας.</l>
<l>
<milestone ed="P" unit="para"/>ἐν δʼ ἐτίθει νειὸν μαλακὴν πίειραν ἄρουραν</l>
<l>εὐρεῖαν τρίπολον· πολλοὶ δʼ ἀροτῆρες ἐν αὐτῇ</l>
<l>ζεύγεα δινεύοντες ἐλάστρεον ἔνθα καὶ ἔνθα.</l>
<l>οἳ δʼ ὁπότε στρέψαντες ἱκοίατο τέλσον ἀρούρης,</l>
<l n="545">τοῖσι δʼ ἔπειτʼ ἐν χερσὶ δέπας μελιηδέος οἴνου</l>
<l>δόσκεν ἀνὴρ ἐπιών· τοὶ δὲ στρέψασκον ἀνʼ ὄγμους,</l>
<l>ἱέμενοι νειοῖο βαθείης τέλσον ἱκέσθαι.</l>
<l>ἣ δὲ μελαίνετʼ ὄπισθεν, ἀρηρομένῃ δὲ ἐῴκει,</l>
<l>χρυσείη περ ἐοῦσα· τὸ δὴ περὶ θαῦμα τέτυκτο.</l>
<l n="550">
<milestone ed="P" unit="para"/>ἐν δʼ ἐτίθει τέμενος βασιλήϊον· ἔνθα δʼ ἔριθοι</l>
<l>ἤμων ὀξείας δρεπάνας ἐν χερσὶν ἔχοντες.</l>
<l>δράγματα δʼ ἄλλα μετʼ ὄγμον ἐπήτριμα πῖπτον ἔραζε,</l>
<l>ἄλλα δʼ ἀμαλλοδετῆρες ἐν ἐλλεδανοῖσι δέοντο.</l>
<l>τρεῖς δʼ ἄρʼ ἀμαλλοδετῆρες ἐφέστασαν· αὐτὰρ ὄπισθε</l>
<l n="555">παῖδες δραγμεύοντες ἐν ἀγκαλίδεσσι φέροντες</l>
<l>ἀσπερχὲς πάρεχον· βασιλεὺς δʼ ἐν τοῖσι σιωπῇ</l>
<l>σκῆπτρον ἔχων ἑστήκει ἐπʼ ὄγμου γηθόσυνος κῆρ.</l>
<l>κήρυκες δʼ ἀπάνευθεν ὑπὸ δρυῒ δαῖτα πένοντο,</l>
<l>βοῦν δʼ ἱερεύσαντες μέγαν ἄμφεπον· αἳ δὲ γυναῖκες</l>
<l n="560">δεῖπνον ἐρίθοισιν λεύκʼ ἄλφιτα πολλὰ πάλυνον.</l>
<milestone ed="p" n="561" unit="card"/>
<l>
<milestone ed="P" unit="para"/>ἐν δʼ ἐτίθει σταφυλῇσι μέγα βρίθουσαν ἀλωὴν</l>
<l>καλὴν χρυσείην· μέλανες δʼ ἀνὰ βότρυες ἦσαν,</l>
<l>ἑστήκει δὲ κάμαξι διαμπερὲς ἀργυρέῃσιν.</l>
<l>ἀμφὶ δὲ κυανέην κάπετον, περὶ δʼ ἕρκος ἔλασσε</l>
<l n="565">κασσιτέρου· μία δʼ οἴη ἀταρπιτὸς ἦεν ἐπʼ αὐτήν,</l>
<l>τῇ νίσοντο φορῆες ὅτε τρυγόῳεν ἀλωήν.</l>
<l>παρθενικαὶ δὲ καὶ ἠΐθεοι ἀταλὰ φρονέοντες</l>
<l>πλεκτοῖς ἐν ταλάροισι φέρον μελιηδέα καρπόν.</l>
<l>τοῖσιν δʼ ἐν μέσσοισι πάϊς φόρμιγγι λιγείῃ</l>
<l n="570">ἱμερόεν κιθάριζε, λίνον δʼ ὑπὸ καλὸν ἄειδε</l>
<l>λεπταλέῃ φωνῇ· τοὶ δὲ ῥήσσοντες ἁμαρτῇ</l>
<l>μολπῇ τʼ ἰυγμῷ τε ποσὶ σκαίροντες ἕποντο.</l>
<l>
<milestone ed="P" unit="para"/>ἐν δʼ ἀγέλην ποίησε βοῶν ὀρθοκραιράων·</l>
<l>αἳ δὲ βόες χρυσοῖο τετεύχατο κασσιτέρου τε,</l>
<l n="575">μυκηθμῷ δʼ ἀπὸ κόπρου ἐπεσσεύοντο νομὸν δὲ</l>
<l>πὰρ ποταμὸν κελάδοντα, παρὰ ῥοδανὸν δονακῆα.</l>
<l>χρύσειοι δὲ νομῆες ἅμʼ ἐστιχόωντο βόεσσι</l>
<l>τέσσαρες, ἐννέα δέ σφι κύνες πόδας ἀργοὶ ἕποντο.</l>
<l>σμερδαλέω δὲ λέοντε δύʼ ἐν πρώτῃσι βόεσσι</l>
<l n="580">ταῦρον ἐρύγμηλον ἐχέτην· ὃ δὲ μακρὰ μεμυκὼς</l>
<l>ἕλκετο· τὸν δὲ κύνες μετεκίαθον ἠδʼ αἰζηοί.</l>
<l>τὼ μὲν ἀναρρήξαντε βοὸς μεγάλοιο βοείην</l>
<l>ἔγκατα καὶ μέλαν αἷμα λαφύσσετον· οἳ δὲ νομῆες</l>
<l>αὔτως ἐνδίεσαν ταχέας κύνας ὀτρύνοντες.</l>
<l n="585">οἳ δʼ ἤτοι δακέειν μὲν ἀπετρωπῶντο λεόντων,</l>
<l>ἱστάμενοι δὲ μάλʼ ἐγγὺς ὑλάκτεον ἔκ τʼ ἀλέοντο.</l>
<l>
<milestone ed="P" unit="para"/>ἐν δὲ νομὸν ποίησε περικλυτὸς ἀμφιγυήεις</l>
<l>ἐν καλῇ βήσσῃ μέγαν οἰῶν ἀργεννάων,</l>
<l>σταθμούς τε κλισίας τε κατηρεφέας ἰδὲ σηκούς.</l>
<milestone ed="p" n="590" unit="card"/>
<l n="590">
<milestone ed="P" unit="para"/>ἐν δὲ χορὸν ποίκιλλε περικλυτὸς ἀμφιγυήεις,</l>
<l>τῷ ἴκελον οἷόν ποτʼ ἐνὶ Κνωσῷ εὐρείῃ</l>
<l>Δαίδαλος ἤσκησεν καλλιπλοκάμῳ Ἀριάδνῃ.</l>
<l>ἔνθα μὲν ἠΐθεοι καὶ παρθένοι ἀλφεσίβοιαι</l>
<l>ὀρχεῦντʼ ἀλλήλων ἐπὶ καρπῷ χεῖρας ἔχοντες.</l>
<l n="595">τῶν δʼ αἳ μὲν λεπτὰς ὀθόνας ἔχον, οἳ δὲ χιτῶνας</l>
<l>εἵατʼ ἐϋννήτους, ἦκα στίλβοντας ἐλαίῳ·</l>
<l>καί ῥʼ αἳ μὲν καλὰς στεφάνας ἔχον, οἳ δὲ μαχαίρας</l>
<l>εἶχον χρυσείας ἐξ ἀργυρέων τελαμώνων.</l>
<l>οἳ δʼ ὁτὲ μὲν θρέξασκον ἐπισταμένοισι πόδεσσι</l>
<l n="600">ῥεῖα μάλʼ, ὡς ὅτε τις τροχὸν ἄρμενον ἐν παλάμῃσιν</l>
<l>ἑζόμενος κεραμεὺς πειρήσεται, αἴ κε θέῃσιν·</l>
<l>ἄλλοτε δʼ αὖ θρέξασκον ἐπὶ στίχας ἀλλήλοισι.</l>
<l>πολλὸς δʼ ἱμερόεντα χορὸν περιίσταθʼ ὅμιλος</l>
<l n="604">τερπόμενοι·</l>
<l n="605">δοιὼ δὲ κυβιστητῆρε κατʼ αὐτοὺς</l>
<l>μολπῆς ἐξάρχοντες ἐδίνευον κατὰ μέσσους.</l>
<l>
<milestone ed="P" unit="para"/>ἐν δʼ ἐτίθει ποταμοῖο μέγα σθένος Ὠκεανοῖο</l>
<l>ἄντυγα πὰρ πυμάτην σάκεος πύκα ποιητοῖο.</l>
<l>
<milestone ed="P" unit="para"/>αὐτὰρ ἐπεὶ δὴ τεῦξε σάκος μέγα τε στιβαρόν τε,</l>
<l n="610">τεῦξʼ ἄρα οἱ θώρηκα φαεινότερον πυρὸς αὐγῆς,</l>
<l>τεῦξε δέ οἱ κόρυθα βριαρὴν κροτάφοις ἀραρυῖαν</l>
<l>καλὴν δαιδαλέην, ἐπὶ δὲ χρύσεον λόφον ἧκε,</l>
<l>τεῦξε δέ οἱ κνημῖδας ἑανοῦ κασσιτέροιο.</l>
<l>
<milestone ed="P" unit="para"/>αὐτὰρ ἐπεὶ πάνθʼ ὅπλα κάμε κλυτὸς ἀμφιγυήεις,</l>
<l n="615">μητρὸς Ἀχιλλῆος θῆκε προπάροιθεν ἀείρας.</l>
<l>ἣ δʼ ἴρηξ ὣς ἆλτο κατʼ Οὐλύμπου νιφόεντος</l>
<l>τεύχεα μαρμαίροντα παρʼ Ἡφαίστοιο φέρουσα.</l>
</div1>
<div1 type="Book" n="19">
<milestone ed="p" n="1" unit="card"/>
<l>Ἠὼς μὲν κροκόπεπλος ἀπʼ Ὠκεανοῖο ῥοάων</l>
<l>ὄρνυθʼ, ἵνʼ ἀθανάτοισι φόως φέροι ἠδὲ βροτοῖσιν·</l>
<l>ἣ δʼ ἐς νῆας ἵκανε θεοῦ πάρα δῶρα φέρουσα.</l>
<l>εὗρε δὲ Πατρόκλῳ περικείμενον ὃν φίλον υἱὸν</l>
<l n="5">κλαίοντα λιγέως· πολέες δʼ ἀμφʼ αὐτὸν ἑταῖροι</l>
<l>μύρονθʼ· ἣ δʼ ἐν τοῖσι παρίστατο δῖα θεάων,</l>
<l>ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
<q direct="unspecified">
<l>τέκνον ἐμὸν τοῦτον μὲν ἐάσομεν ἀχνύμενοί περ</l>
<l>κεῖσθαι, ἐπεὶ δὴ πρῶτα θεῶν ἰότητι δαμάσθη·</l>
<l n="10">τύνη δʼ Ἡφαίστοιο πάρα κλυτὰ τεύχεα δέξο</l>
<l>καλὰ μάλʼ, οἷʼ οὔ πώ τις ἀνὴρ ὤμοισι φόρησεν.</l>
</q>
<l>
<milestone ed="P" unit="para"/>ὡς ἄρα φωνήσασα θεὰ κατὰ τεύχεʼ ἔθηκε</l>
<l>πρόσθεν Ἀχιλλῆος· τὰ δʼ ἀνέβραχε δαίδαλα πάντα.</l>
<l>Μυρμιδόνας δʼ ἄρα πάντας ἕλε τρόμος, οὐδέ τις ἔτλη</l>
<l n="15">ἄντην εἰσιδέειν, ἀλλʼ ἔτρεσαν. αὐτὰρ Ἀχιλλεὺς</l>
<l>ὡς εἶδʼ, ὥς μιν μᾶλλον ἔδυ χόλος, ἐν δέ οἱ ὄσσε</l>
<l>δεινὸν ὑπὸ βλεφάρων ὡς εἰ σέλας ἐξεφάανθεν·</l>
<l>τέρπετο δʼ ἐν χείρεσσιν ἔχων θεοῦ ἀγλαὰ δῶρα.</l>
<l>αὐτὰρ ἐπεὶ φρεσὶν ᾗσι τετάρπετο δαίδαλα λεύσσων</l>
<l n="20">αὐτίκα μητέρα ἣν ἔπεα πτερόεντα προσηύδα·</l>
<q direct="unspecified">
<l>μῆτερ ἐμὴ τὰ μὲν ὅπλα θεὸς πόρεν οἷʼ ἐπιεικὲς</l>
<l>ἔργʼ ἔμεν ἀθανάτων, μὴ δὲ βροτὸν ἄνδρα τελέσσαι.</l>
<l>νῦν δʼ ἤτοι μὲν ἐγὼ θωρήξομαι· ἀλλὰ μάλʼ αἰνῶς</l>
<l>δείδω μή μοι τόφρα Μενοιτίου ἄλκιμον υἱὸν</l>
<l n="25">μυῖαι καδδῦσαι κατὰ χαλκοτύπους ὠτειλὰς</l>
<l>εὐλὰς ἐγγείνωνται, ἀεικίσσωσι δὲ νεκρόν,</l>
<l>ἐκ δʼ αἰὼν πέφαται, κατὰ δὲ χρόα πάντα σαπήῃ.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα θεὰ Θέτις ἀργυρόπεζα·</l>
<q direct="unspecified">
<l>τέκνον μή τοι ταῦτα μετὰ φρεσὶ σῇσι μελόντων.</l>
<l n="30">τῷ μὲν ἐγὼ πειρήσω ἀλαλκεῖν ἄγρια φῦλα</l>
<l>μυίας, αἵ ῥά τε φῶτας ἀρηϊφάτους κατέδουσιν·</l>
<l>ἤν περ γὰρ κεῖταί γε τελεσφόρον εἰς ἐνιαυτόν,</l>
<l>αἰεὶ τῷ γʼ ἔσται χρὼς ἔμπεδος, ἢ καὶ ἀρείων.</l>
<l>ἀλλὰ σύ γʼ εἰς ἀγορὴν καλέσας ἥρωας Ἀχαιοὺς</l>
<l n="35">μῆνιν ἀποειπὼν Ἀγαμέμνονι ποιμένι λαῶν</l>
<l>αἶψα μάλʼ ἐς πόλεμον θωρήσσεο, δύσεο δʼ ἀλκήν.</l>
<milestone ed="p" n="37" unit="card"/>
</q>
<l>
<milestone ed="P" unit="para"/>ὣς ἄρα φωνήσασα μένος πολυθαρσὲς ἐνῆκε,</l>
<l>Πατρόκλῳ δʼ αὖτʼ ἀμβροσίην καὶ νέκταρ ἐρυθρὸν</l>
<l>στάξε κατὰ ῥινῶν, ἵνα οἱ χρὼς ἔμπεδος εἴη.</l>
<l n="40">
<milestone ed="P" unit="para"/>αὐτὰρ ὃ βῆ παρὰ θῖνα θαλάσσης δῖος Ἀχιλλεὺς</l>
<l>σμερδαλέα ἰάχων, ὦρσεν δʼ ἥρωας Ἀχαιούς.</l>
<l>καί ῥʼ οἵ περ τὸ πάρος γε νεῶν ἐν ἀγῶνι μένεσκον</l>
<l>οἵ τε κυβερνῆται καὶ ἔχον οἰήϊα νηῶν</l>
<l>καὶ ταμίαι παρὰ νηυσὶν ἔσαν σίτοιο δοτῆρες,</l>
<l n="45">καὶ μὴν οἳ τότε γʼ εἰς ἀγορὴν ἴσαν, οὕνεκʼ Ἀχιλλεὺς</l>
<l>ἐξεφάνη, δηρὸν δὲ μάχης ἐπέπαυτʼ ἀλεγεινῆς.</l>
<l>τὼ δὲ δύω σκάζοντε βάτην Ἄρεος θεράποντε</l>
<l>Τυδεΐδης τε μενεπτόλεμος καὶ δῖος Ὀδυσσεὺς</l>
<l>ἔγχει ἐρειδομένω· ἔτι γὰρ ἔχον ἕλκεα λυγρά·</l>
<l n="50">κὰδ δὲ μετὰ πρώτῃ ἀγορῇ ἵζοντο κιόντες.</l>
<l>αὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων</l>
<l>ἕλκος ἔχων· καὶ γὰρ τὸν ἐνὶ κρατερῇ ὑσμίνῃ</l>
<l>οὖτα Κόων Ἀντηνορίδης χαλκήρεϊ δουρί.</l>
<l>αὐτὰρ ἐπεὶ δὴ πάντες ἀολλίσθησαν Ἀχαιοί,</l>
<l n="55">τοῖσι δʼ ἀνιστάμενος μετέφη πόδας ὠκὺς Ἀχιλλεύς·</l>
<q direct="unspecified">
<l>Ἀτρεΐδη ἦ ἄρ τι τόδʼ ἀμφοτέροισιν ἄρειον</l>
<l>ἔπλετο σοὶ καὶ ἐμοί, ὅ τε νῶΐ περ ἀχνυμένω κῆρ</l>
<l>θυμοβόρῳ ἔριδι μενεήναμεν εἵνεκα κούρης;</l>
<l>τὴν ὄφελʼ ἐν νήεσσι κατακτάμεν Ἄρτεμις ἰῷ</l>
<l n="60">ἤματι τῷ ὅτʼ ἐγὼν ἑλόμην Λυρνησσὸν ὀλέσσας·</l>
<l>τώ κʼ οὐ τόσσοι Ἀχαιοὶ ὀδὰξ ἕλον ἄσπετον οὖδας</l>
<l>δυσμενέων ὑπὸ χερσὶν ἐμεῦ ἀπομηνίσαντος.</l>
<l>Ἕκτορι μὲν καὶ Τρωσὶ τὸ κέρδιον· αὐτὰρ Ἀχαιοὺς</l>
<l>δηρὸν ἐμῆς καὶ σῆς ἔριδος μνήσεσθαι ὀΐω.</l>
<l n="65">ἀλλὰ τὰ μὲν προτετύχθαι ἐάσομεν ἀχνύμενοί περ</l>
<l>θυμὸν ἐνὶ στήθεσσι φίλον δαμάσαντες ἀνάγκῃ·</l>
<l>νῦν δʼ ἤτοι μὲν ἐγὼ παύω χόλον, οὐδέ τί με χρὴ</l>
<l>ἀσκελέως αἰεὶ μενεαινέμεν· ἀλλʼ ἄγε θᾶσσον</l>
<l>ὄτρυνον πόλεμον δὲ κάρη κομόωντας Ἀχαιούς,</l>
<l n="70">ὄφρʼ ἔτι καὶ Τρώων πειρήσομαι ἀντίον ἐλθὼν</l>
<l>αἴ κʼ ἐθέλωσʼ ἐπὶ νηυσὶν ἰαύειν· ἀλλά τινʼ οἴω</l>
<l>ἀσπασίως αὐτῶν γόνυ κάμψειν, ὅς κε φύγῃσι</l>
<l>δηΐου ἐκ πολέμοιο ὑπʼ ἔγχεος ἡμετέροιο.</l>
<milestone ed="p" n="74" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἐχάρησαν ἐϋκνήμιδες Ἀχαιοὶ</l>
<l n="75">μῆνιν ἀπειπόντος μεγαθύμου Πηλεΐωνος.</l>
<l>τοῖσι δὲ καὶ μετέειπεν ἄναξ ἀνδρῶν Ἀγαμέμνων</l>
<l>αὐτόθεν ἐξ ἕδρης, οὐδʼ ἐν μέσσοισιν ἀναστάς·</l>
<q direct="unspecified">
<l>ὦ φίλοι ἥρωες Δαναοὶ θεράποντες Ἄρηος</l>
<l>ἑσταότος μὲν καλὸν ἀκούειν, οὐδὲ ἔοικεν</l>
<l n="80">ὑββάλλειν· χαλεπὸν γὰρ ἐπισταμένῳ περ ἐόντι.</l>
<l>ἀνδρῶν δʼ ἐν πολλῷ ὁμάδῳ πῶς κέν τις ἀκούσαι</l>
<l>ἢ εἴποι; βλάβεται δὲ λιγύς περ ἐὼν ἀγορητής.</l>
<l>Πηλεΐδῃ μὲν ἐγὼν ἐνδείξομαι· αὐτὰρ οἱ ἄλλοι</l>
<l>σύνθεσθʼ Ἀργεῖοι, μῦθόν τʼ εὖ γνῶτε ἕκαστος.</l>
<l n="85">πολλάκι δή μοι τοῦτον Ἀχαιοὶ μῦθον ἔειπον</l>
<l>καί τέ με νεικείεσκον· ἐγὼ δʼ οὐκ αἴτιός εἰμι,</l>
<l>ἀλλὰ Ζεὺς καὶ Μοῖρα καὶ ἠεροφοῖτις Ἐρινύς,</l>
<l>οἵ τέ μοι εἰν ἀγορῇ φρεσὶν ἔμβαλον ἄγριον ἄτην,</l>
<l>ἤματι τῷ ὅτʼ Ἀχιλλῆος γέρας αὐτὸς ἀπηύρων.</l>
<l n="90">ἀλλὰ τί κεν ῥέξαιμι; θεὸς διὰ πάντα τελευτᾷ.</l>
<l>πρέσβα Διὸς θυγάτηρ Ἄτη, ἣ πάντας ἀᾶται,</l>
<l>οὐλομένη· τῇ μέν θʼ ἁπαλοὶ πόδες· οὐ γὰρ ἐπʼ οὔδει</l>
<l>πίλναται, ἀλλʼ ἄρα ἥ γε κατʼ ἀνδρῶν κράατα βαίνει</l>
<l>βλάπτουσʼ ἀνθρώπους· κατὰ δʼ οὖν ἕτερόν γε πέδησε.</l>
<l n="95">καὶ γὰρ δή νύ ποτε Ζεὺς ἄσατο, τόν περ ἄριστον</l>
<l>ἀνδρῶν ἠδὲ θεῶν φασʼ ἔμμεναι· ἀλλʼ ἄρα καὶ τὸν</l>
<l>Ἥρη θῆλυς ἐοῦσα δολοφροσύνῃς ἀπάτησεν,</l>
<l>ἤματι τῷ ὅτʼ ἔμελλε βίην Ἡρακληείην</l>
<l>Ἀλκμήνη τέξεσθαι ἐϋστεφάνῳ ἐνὶ Θήβῃ.</l>
<l n="100">ἤτοι ὅ γʼ εὐχόμενος μετέφη πάντεσσι θεοῖσι·</l>
<q direct="unspecified">
<l>κέκλυτέ μευ πάντές τε θεοὶ πᾶσαί τε θέαιναι,</l>
<l>ὄφρʼ εἴπω τά με θυμὸς ἐνὶ στήθεσσιν ἀνώγει.</l>
<l>σήμερον ἄνδρα φόως δὲ μογοστόκος Εἰλείθυια</l>
<l>ἐκφανεῖ, ὃς πάντεσσι περικτιόνεσσιν ἀνάξει,</l>
<l n="105">τῶν ἀνδρῶν γενεῆς οἵ θʼ αἵματος ἐξ ἐμεῦ εἰσί.</l>
</q>
<l>τὸν δὲ δολοφρονέουσα προσηύδα πότνια Ἥρη·</l>
<q direct="unspecified">
<l>ψευστήσεις, οὐδʼ αὖτε τέλος μύθῳ ἐπιθήσεις.</l>
<l>εἰ δʼ ἄγε νῦν μοι ὄμοσσον Ὀλύμπιε καρτερὸν ὅρκον,</l>
<l>ἦ μὲν τὸν πάντεσσι περικτιόνεσσιν ἀνάξειν</l>
<l n="110">ὅς κεν ἐπʼ ἤματι τῷδε πέσῃ μετὰ ποσσὶ γυναικὸς</l>
<l>τῶν ἀνδρῶν οἳ σῆς ἐξ αἵματός εἰσι γενέθλης.</l>
</q>
<l>ὣς ἔφατο· Ζεὺς δʼ οὔ τι δολοφροσύνην ἐνόησεν,</l>
<l>ἀλλʼ ὄμοσεν μέγαν ὅρκον, ἔπειτα δὲ πολλὸν ἀάσθη.</l>
<milestone ed="p" n="114" unit="card"/>
<l>Ἥρη δʼ ἀΐξασα λίπεν ῥίον Οὐλύμποιο,</l>
<l n="115">καρπαλίμως δʼ ἵκετʼ Ἄργος Ἀχαιικόν, ἔνθʼ ἄρα ᾔδη</l>
<l>ἰφθίμην ἄλοχον Σθενέλου Περσηϊάδαο.</l>
<l>ἣ δʼ ἐκύει φίλον υἱόν, ὃ δʼ ἕβδομος ἑστήκει μείς·</l>
<l>ἐκ δʼ ἄγαγε πρὸ φόως δὲ καὶ ἠλιτόμηνον ἐόντα,</l>
<l>Ἀλκμήνης δʼ ἀπέπαυσε τόκον, σχέθε δʼ Εἰλειθυίας.</l>
<l n="120">αὐτὴ δʼ ἀγγελέουσα Δία Κρονίωνα προσηύδα·</l>
<q direct="unspecified">
<l>Ζεῦ πάτερ ἀργικέραυνε ἔπος τί τοι ἐν φρεσὶ θήσω·</l>
<l>ἤδη ἀνὴρ γέγονʼ ἐσθλὸς ὃς Ἀργείοισιν ἀνάξει</l>
<l>Εὐρυσθεὺς Σθενέλοιο πάϊς Περσηϊάδαο</l>
<l>σὸν γένος· οὔ οἱ ἀεικὲς ἀνασσέμεν Ἀργείοισιν.</l>
</q>
<l n="125">ὣς φάτο, τὸν δʼ ἄχος ὀξὺ κατὰ φρένα τύψε βαθεῖαν·</l>
<l>αὐτίκα δʼ εἷλʼ Ἄτην κεφαλῆς λιπαροπλοκάμοιο</l>
<l>χωόμενος φρεσὶν ᾗσι, καὶ ὤμοσε καρτερὸν ὅρκον</l>
<l>μή ποτʼ ἐς Οὔλυμπόν τε καὶ οὐρανὸν ἀστερόεντα</l>
<l>αὖτις ἐλεύσεσθαι Ἄτην, ἣ πάντας ἀᾶται.</l>
<l n="130">ὣς εἰπὼν ἔρριψεν ἀπʼ οὐρανοῦ ἀστερόεντος</l>
<l>χειρὶ περιστρέψας· τάχα δʼ ἵκετο ἔργʼ ἀνθρώπων.</l>
<l>τὴν αἰεὶ στενάχεσχʼ ὅθʼ ἑὸν φίλον υἱὸν ὁρῷτο</l>
<l>ἔργον ἀεικὲς ἔχοντα ὑπʼ Εὐρυσθῆος ἀέθλων.</l>
<l>ὣς καὶ ἐγών, ὅτε δʼ αὖτε μέγας κορυθαίολος Ἕκτωρ</l>
<l n="135">Ἀργείους ὀλέκεσκεν ἐπὶ πρυμνῇσι νέεσσιν,</l>
<l>οὐ δυνάμην λελαθέσθʼ Ἄτης ᾗ πρῶτον ἀάσθην.</l>
<l>ἀλλʼ ἐπεὶ ἀασάμην καί μευ φρένας ἐξέλετο Ζεύς,</l>
<l>ἂψ ἐθέλω ἀρέσαι, δόμεναί τʼ ἀπερείσιʼ ἄποινα·</l>
<l>ἀλλʼ ὄρσευ πόλεμον δὲ καὶ ἄλλους ὄρνυθι λαούς.</l>
<l n="140">δῶρα δʼ ἐγὼν ὅδε πάντα παρασχέμεν ὅσσά τοι ἐλθὼν</l>
<l>χθιζὸς ἐνὶ κλισίῃσιν ὑπέσχετο δῖος Ὀδυσσεύς.</l>
<l>εἰ δʼ ἐθέλεις, ἐπίμεινον ἐπειγόμενός περ Ἄρηος,</l>
<l>δῶρα δέ τοι θεράποντες ἐμῆς παρὰ νηὸς ἑλόντες</l>
<l>οἴσουσʼ, ὄφρα ἴδηαι ὅ τοι μενοεικέα δώσω.</l>
</q>
<l n="145">
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l>δῶρα μὲν αἴ κʼ ἐθέλῃσθα παρασχέμεν, ὡς ἐπιεικές,</l>
<l>ἤ τʼ ἐχέμεν παρὰ σοί· νῦν δὲ μνησώμεθα χάρμης</l>
<l>αἶψα μάλʼ· οὐ γὰρ χρὴ κλοτοπεύειν ἐνθάδʼ ἐόντας</l>
<l n="150">οὐδὲ διατρίβειν· ἔτι γὰρ μέγα ἔργον ἄρεκτον·</l>
<l>ὥς κέ τις αὖτʼ Ἀχιλῆα μετὰ πρώτοισιν ἴδηται</l>
<l>ἔγχεϊ χαλκείῳ Τρώων ὀλέκοντα φάλαγγας.</l>
<l>ὧδέ τις ὑμείων μεμνημένος ἀνδρὶ μαχέσθω.</l>
</q>
<milestone ed="p" n="154" unit="card"/>
<l>
<milestone ed="P" unit="para"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l n="155">μὴ δʼ οὕτως, ἀγαθός περ ἐών, θεοείκελʼ Ἀχιλλεῦ</l>
<l>νήστιας ὄτρυνε προτὶ Ἴλιον υἷας Ἀχαιῶν</l>
<l>Τρωσὶ μαχησομένους, ἐπεὶ οὐκ ὀλίγον χρόνον ἔσται</l>
<l>φύλοπις, εὖτʼ ἂν πρῶτον ὁμιλήσωσι φάλαγγες</l>
<l>ἀνδρῶν, ἐν δὲ θεὸς πνεύσῃ μένος ἀμφοτέροισιν.</l>
<l n="160">ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς</l>
<l>σίτου καὶ οἴνοιο· τὸ γὰρ μένος ἐστὶ καὶ ἀλκή.</l>
<l>οὐ γὰρ ἀνὴρ πρόπαν ἦμαρ ἐς ἠέλιον καταδύντα</l>
<l>ἄκμηνος σίτοιο δυνήσεται ἄντα μάχεσθαι·</l>
<l>εἴ περ γὰρ θυμῷ γε μενοινάᾳ πολεμίζειν,</l>
<l n="165">ἀλλά τε λάθρῃ γυῖα βαρύνεται, ἠδὲ κιχάνει</l>
<l>δίψά τε καὶ λιμός, βλάβεται δέ τε γούνατʼ ἰόντι.</l>
<l>ὃς δέ κʼ ἀνὴρ οἴνοιο κορεσσάμενος καὶ ἐδωδῆς</l>
<l>ἀνδράσι δυσμενέεσσι πανημέριος πολεμίζῃ,</l>
<l>θαρσαλέον νύ οἱ ἦτορ ἐνὶ φρεσίν, οὐδέ τι γυῖα</l>
<l n="170">πρὶν κάμνει πρὶν πάντας ἐρωῆσαι πολέμοιο.</l>
<l>ἀλλʼ ἄγε λαὸν μὲν σκέδασον καὶ δεῖπνον ἄνωχθι</l>
<l>ὅπλεσθαι· τὰ δὲ δῶρα ἄναξ ἀνδρῶν Ἀγαμέμνων</l>
<l>οἰσέτω ἐς μέσσην ἀγορήν, ἵνα πάντες Ἀχαιοὶ</l>
<l>ὀφθαλμοῖσιν ἴδωσι, σὺ δὲ φρεσὶ σῇσιν ἰανθῇς.</l>
<l n="175">ὀμνυέτω δέ τοι ὅρκον ἐν Ἀργείοισιν ἀναστὰς</l>
<l>μή ποτε τῆς εὐνῆς ἐπιβήμεναι ἠδὲ μιγῆναι·</l>
<l>ἣ θέμις ἐστὶν ἄναξ ἤ τʼ ἀνδρῶν ἤ τε γυναικῶν·</l>
<l>καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω.</l>
<l>αὐτὰρ ἔπειτά σε δαιτὶ ἐνὶ κλισίῃς ἀρεσάσθω</l>
<l n="180">πιείρῃ, ἵνα μή τι δίκης ἐπιδευὲς ἔχῃσθα.</l>
<l>Ἀτρεΐδη σὺ δʼ ἔπειτα δικαιότερος καὶ ἐπʼ ἄλλῳ</l>
<l>ἔσσεαι. οὐ μὲν γάρ τι νεμεσσητὸν βασιλῆα</l>
<l>ἄνδρʼ ἀπαρέσσασθαι ὅτε τις πρότερος χαλεπήνῃ.</l>
</q>
<milestone ed="p" n="184" unit="card"/>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἀνδρῶν Ἀγαμέμνων·</l>
<q direct="unspecified">
<l n="185">χαίρω σεῦ Λαερτιάδη τὸν μῦθον ἀκούσας·</l>
<l>ἐν μοίρῃ γὰρ πάντα διίκεο καὶ κατέλεξας.</l>
<l>ταῦτα δʼ ἐγὼν ἐθέλω ὀμόσαι, κέλεται δέ με θυμός,</l>
<l>οὐδʼ ἐπιορκήσω πρὸς δαίμονος. αὐτὰρ Ἀχιλλεὺς</l>
<l>μιμνέτω αὐτόθι τεῖος ἐπειγόμενός περ Ἄρηος·</l>
<l n="190">μίμνετε δʼ ἄλλοι πάντες ἀολλέες, ὄφρά κε δῶρα</l>
<l>ἐκ κλισίης ἔλθῃσι καὶ ὅρκια πιστὰ τάμωμεν.</l>
<l>σοὶ δʼ αὐτῷ τόδʼ ἐγὼν ἐπιτέλλομαι ἠδὲ κελεύω·</l>
<l>κρινάμενος κούρητας ἀριστῆας Παναχαιῶν</l>
<l>δῶρα ἐμῆς παρὰ νηὸς ἐνεικέμεν, ὅσσʼ Ἀχιλῆϊ</l>
<l n="195">χθιζὸν ὑπέστημεν δώσειν, ἀγέμεν τε γυναῖκας.</l>
<l>Ταλθύβιος δέ μοι ὦκα κατὰ στρατὸν εὐρὺν Ἀχαιῶν</l>
<l>κάπρον ἑτοιμασάτω ταμέειν Διί τʼ Ἠελίῳ τε.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>Ἀτρεΐδη κύδιστε ἄναξ ἀνδρῶν Ἀγάμεμνον</l>
<l n="200">ἄλλοτέ περ καὶ μᾶλλον ὀφέλλετε ταῦτα πένεσθαι,</l>
<l>ὁππότε τις μεταπαυσωλὴ πολέμοιο γένηται</l>
<l>καὶ μένος οὐ τόσον ᾖσιν ἐνὶ στήθεσσιν ἐμοῖσι.</l>
<l>νῦν δʼ οἳ μὲν κέαται δεδαϊγμένοι, οὓς ἐδάμασσεν</l>
<l>Ἕκτωρ Πριαμίδης, ὅτε οἱ Ζεὺς κῦδος ἔδωκεν,</l>
<l n="205">ὑμεῖς δʼ ἐς βρωτὺν ὀτρύνετον· ἦ τʼ ἂν ἔγωγε</l>
<l>νῦν μὲν ἀνώγοιμι πτολεμίζειν υἷας Ἀχαιῶν</l>
<l>νήστιας ἀκμήνους, ἅμα δʼ ἠελίῳ καταδύντι</l>
<l>τεύξεσθαι μέγα δόρπον, ἐπὴν τεισαίμεθα λώβην.</l>
<l>πρὶν δʼ οὔ πως ἂν ἔμοιγε φίλον κατὰ λαιμὸν ἰείη</l>
<l n="210">οὐ πόσις οὐδὲ βρῶσις ἑταίρου τεθνηῶτος</l>
<l>ὅς μοι ἐνὶ κλισίῃ δεδαϊγμένος ὀξέϊ χαλκῷ</l>
<l>κεῖται ἀνὰ πρόθυρον τετραμμένος, ἀμφὶ δʼ ἑταῖροι</l>
<l>μύρονται· τό μοι οὔ τι μετὰ φρεσὶ ταῦτα μέμηλεν,</l>
<l>ἀλλὰ φόνος τε καὶ αἷμα καὶ ἀργαλέος στόνος ἀνδρῶν.</l>
<milestone ed="p" n="215" unit="card"/>
<l n="215">
<milestone ed="P" unit="para"/>τὸν δʼ ἀπαμειβόμενος προσέφη πολύμητις Ὀδυσσεύς·</l>
<q direct="unspecified">
<l>ὦ Ἀχιλεῦ Πηλῆος υἱὲ μέγα φέρτατʼ Ἀχαιῶν,</l>
<l>κρείσσων εἰς ἐμέθεν καὶ φέρτερος οὐκ ὀλίγον περ</l>
<l>ἔγχει, ἐγὼ δέ κε σεῖο νοήματί γε προβαλοίμην</l>
<l>πολλόν, ἐπεὶ πρότερος γενόμην καὶ πλείονα οἶδα.</l>
<l n="220">τώ τοι ἐπιτλήτω κραδίη μύθοισιν ἐμοῖσιν.</l>
<l>αἶψά τε φυλόπιδος πέλεται κόρος ἀνθρώποισιν,</l>
<l>ἧς τε πλείστην μὲν καλάμην χθονὶ χαλκὸς ἔχευεν,</l>
<l>ἄμητος δʼ ὀλίγιστος, ἐπὴν κλίνῃσι τάλαντα</l>
<l>Ζεύς, ὅς τʼ ἀνθρώπων ταμίης πολέμοιο τέτυκται.</l>
<l n="225">γαστέρι δʼ οὔ πως ἔστι νέκυν πενθῆσαι Ἀχαιούς·</l>
<l>λίην γὰρ πολλοὶ καὶ ἐπήτριμοι ἤματα πάντα</l>
<l>πίπτουσιν· πότε κέν τις ἀναπνεύσειε πόνοιο;</l>
<l>ἀλλὰ χρὴ τὸν μὲν καταθάπτειν ὅς κε θάνῃσι</l>
<l>νηλέα θυμὸν ἔχοντας ἐπʼ ἤματι δακρύσαντας·</l>
<l n="230">ὅσσοι δʼ ἂν πολέμοιο περὶ στυγεροῖο λίπωνται</l>
<l>μεμνῆσθαι πόσιος καὶ ἐδητύος, ὄφρʼ ἔτι μᾶλλον</l>
<l>ἀνδράσι δυσμενέεσσι μαχώμεθα νωλεμὲς αἰεὶ</l>
<l>ἑσσάμενοι χροῒ χαλκὸν ἀτειρέα. μηδέ τις ἄλλην</l>
<l>λαῶν ὀτρυντὺν ποτιδέγμενος ἰσχαναάσθω·</l>
<l n="235">ἥδε γὰρ ὀτρυντὺς κακὸν ἔσσεται ὅς κε λίπηται</l>
<l>νηυσὶν ἐπʼ Ἀργείων· ἀλλʼ ἀθρόοι ὁρμηθέντες</l>
<l>Τρωσὶν ἐφʼ ἱπποδάμοισιν ἐγείρομεν ὀξὺν Ἄρηα.</l>
<milestone ed="p" n="238" unit="card"/>
<l>
<milestone ed="P" unit="para"/>ἦ, καὶ Νέστορος υἷας ὀπάσσατο κυδαλίμοιο</l>
<l>Φυλεΐδην τε Μέγητα Θόαντά τε Μηριόνην τε</l>
<l n="240">καὶ Κρειοντιάδην Λυκομήδεα καὶ Μελάνιππον·</l>
<l>βὰν δʼ ἴμεν ἐς κλισίην Ἀγαμέμνονος Ἀτρεΐδαο.</l>
<l>αὐτίκʼ ἔπειθʼ ἅμα μῦθος ἔην, τετέλεστο δὲ ἔργον·</l>
<l>ἑπτὰ μὲν ἐκ κλισίης τρίποδας φέρον, οὕς οἱ ὑπέστη,</l>
<l>αἴθωνας δὲ λέβητας ἐείκοσι, δώδεκα δʼ ἵππους·</l>
<l n="245">ἐκ δʼ ἄγον αἶψα γυναῖκας ἀμύμονα ἔργα ἰδυίας</l>
<l>ἕπτʼ, ἀτὰρ ὀγδοάτην Βρισηΐδα καλλιπάρῃον.</l>
<l>χρυσοῦ δὲ στήσας Ὀδυσεὺς δέκα πάντα τάλαντα</l>
<l>ἦρχʼ, ἅμα δʼ ἄλλοι δῶρα φέρον κούρητες Ἀχαιῶν.</l>
<l>καὶ τὰ μὲν ἐν μέσσῃ ἀγορῇ θέσαν, ἂν δʼ Ἀγαμέμνων</l>
<l n="250">ἵστατο· Ταλθύβιος δὲ θεῷ ἐναλίγκιος αὐδὴν</l>
<l>κάπρον ἔχων ἐν χερσὶ παρίστατο ποιμένι λαῶν.</l>
<l>Ἀτρεΐδης δὲ ἐρυσσάμενος χείρεσσι μάχαιραν,</l>
<l>ἥ οἱ πὰρ ξίφεος μέγα κουλεὸν αἰὲν ἄωρτο,</l>
<l>κάπρου ἀπὸ τρίχας ἀρξάμενος Διὶ χεῖρας ἀνασχὼν</l>
<l n="255">εὔχετο· τοὶ δʼ ἄρα πάντες ἐπʼ αὐτόφιν εἵατο σιγῇ</l>
<l>Ἀργεῖοι κατὰ μοῖραν ἀκούοντες βασιλῆος.</l>
<l>εὐξάμενος δʼ ἄρα εἶπεν ἰδὼν εἰς οὐρανὸν εὐρύν·</l>
<l>ἴστω νῦν Ζεὺς πρῶτα θεῶν ὕπατος καὶ ἄριστος</l>
<l>Γῆ τε καὶ Ἠέλιος καὶ Ἐρινύες, αἵ θʼ ὑπὸ γαῖαν</l>
<l n="260">ἀνθρώπους τίνυνται, ὅτις κʼ ἐπίορκον ὀμόσσῃ,</l>
<l>μὴ μὲν ἐγὼ κούρῃ Βρισηΐδι χεῖρʼ ἐπένεικα,</l>
<l>οὔτʼ εὐνῆς πρόφασιν κεχρημένος οὔτέ τευ ἄλλου.</l>
<l>ἀλλʼ ἔμενʼ ἀπροτίμαστος ἐνὶ κλισίῃσιν ἐμῇσιν.</l>
<l>εἰ δέ τι τῶνδʼ ἐπίορκον ἐμοὶ θεοὶ ἄλγεα δοῖεν</l>
<l n="265">πολλὰ μάλʼ, ὅσσα διδοῦσιν ὅτίς σφʼ ἀλίτηται ὀμόσσας.</l>
<l>
<milestone ed="P" unit="para"/>ἦ, καὶ ἀπὸ στόμαχον κάπρου τάμε νηλέϊ χαλκῷ.</l>
<l>τὸν μὲν Ταλθύβιος πολιῆς ἁλὸς ἐς μέγα λαῖτμα</l>
<l>ῥῖψʼ ἐπιδινήσας βόσιν ἰχθύσιν· αὐτὰρ Ἀχιλλεὺς</l>
<l>ἀνστὰς Ἀργείοισι φιλοπτολέμοισι μετηύδα·</l>
<q direct="unspecified">
<l n="270">Ζεῦ πάτερ ἦ μεγάλας ἄτας ἄνδρεσσι διδοῖσθα·</l>
<l>οὐκ ἂν δή ποτε θυμὸν ἐνὶ στήθεσσιν ἐμοῖσιν</l>
<l>Ἀτρεΐδης ὤρινε διαμπερές, οὐδέ κε κούρην</l>
<l>ἦγεν ἐμεῦ ἀέκοντος ἀμήχανος· ἀλλά ποθι Ζεὺς</l>
<l>ἤθελʼ Ἀχαιοῖσιν θάνατον πολέεσσι γενέσθαι.</l>
<l n="275">νῦν δʼ ἔρχεσθʼ ἐπὶ δεῖπνον, ἵνα ξυνάγωμεν Ἄρηα.</l>
<milestone ed="p" n="276" unit="card"/>
</q>
<l>
<milestone ed="P" unit="para"/>ὣς ἄρʼ ἐφώνησεν, λῦσεν δʼ ἀγορὴν αἰψηρήν.</l>
<l>οἳ μὲν ἄρʼ ἐσκίδναντο ἑὴν ἐπὶ νῆα ἕκαστος,</l>
<l>δῶρα δὲ Μυρμιδόνες μεγαλήτορες ἀμφεπένοντο,</l>
<l>βὰν δʼ ἐπὶ νῆα φέροντες Ἀχιλλῆος θείοιο.</l>
<l n="280">καὶ τὰ μὲν ἐν κλισίῃσι θέσαν, κάθισαν δὲ γυναῖκας,</l>
<l>ἵππους δʼ εἰς ἀγέλην ἔλασαν θεράποντες ἀγαυοί.</l>
<l>
<milestone ed="P" unit="para"/>Βρισηῒς δʼ ἄρʼ ἔπειτʼ ἰκέλη χρυσέῃ Ἀφροδίτῃ</l>
<l>ὡς ἴδε Πάτροκλον δεδαϊγμένον ὀξέϊ χαλκῷ,</l>
<l>ἀμφʼ αὐτῷ χυμένη λίγʼ ἐκώκυε, χερσὶ δʼ ἄμυσσε</l>
<l n="285">στήθεά τʼ ἠδʼ ἁπαλὴν δειρὴν ἰδὲ καλὰ πρόσωπα.</l>
<l>εἶπε δʼ ἄρα κλαίουσα γυνὴ ἐϊκυῖα θεῇσι·</l>
<l>Πάτροκλέ μοι δειλῇ πλεῖστον κεχαρισμένε θυμῷ</l>
<l>ζωὸν μέν σε ἔλειπον ἐγὼ κλισίηθεν ἰοῦσα,</l>
<l>νῦν δέ σε τεθνηῶτα κιχάνομαι ὄρχαμε λαῶν</l>
<l n="290">ἂψ ἀνιοῦσʼ· ὥς μοι δέχεται κακὸν ἐκ κακοῦ αἰεί.</l>
<l>ἄνδρα μὲν ᾧ ἔδοσάν με πατὴρ καὶ πότνια μήτηρ</l>
<l>εἶδον πρὸ πτόλιος δεδαϊγμένον ὀξέϊ χαλκῷ,</l>
<l>τρεῖς τε κασιγνήτους, τούς μοι μία γείνατο μήτηρ,</l>
<l>κηδείους, οἳ πάντες ὀλέθριον ἦμαρ ἐπέσπον.</l>
<l n="295">οὐδὲ μὲν οὐδέ μʼ ἔασκες, ὅτʼ ἄνδρʼ ἐμὸν ὠκὺς Ἀχιλλεὺς</l>
<l>ἔκτεινεν, πέρσεν δὲ πόλιν θείοιο Μύνητος,</l>
<l>κλαίειν, ἀλλά μʼ ἔφασκες Ἀχιλλῆος θείοιο</l>
<l>κουριδίην ἄλοχον θήσειν, ἄξειν τʼ ἐνὶ νηυσὶν</l>
<l>ἐς Φθίην, δαίσειν δὲ γάμον μετὰ Μυρμιδόνεσσι.</l>
<l n="300">τώ σʼ ἄμοτον κλαίω τεθνηότα μείλιχον αἰεί.</l>
</q>
<l>
<milestone ed="P" unit="para"/>ὣς ἔφατο κλαίουσʼ, ἐπὶ δὲ στενάχοντο γυναῖκες</l>
<l>Πάτροκλον πρόφασιν, σφῶν δʼ αὐτῶν κήδεʼ ἑκάστη.</l>
<l>αὐτὸν δʼ ἀμφὶ γέροντες Ἀχαιῶν ἠγερέθοντο</l>
<l>λισσόμενοι δειπνῆσαι· ὃ δʼ ἠρνεῖτο στεναχίζων·</l>
<l n="305">λίσσομαι, εἴ τις ἔμοιγε φίλων ἐπιπείθεθʼ ἑταίρων,</l>
<l>μή με πρὶν σίτοιο κελεύετε μηδὲ ποτῆτος</l>
<l>ἄσασθαι φίλον ἦτορ, ἐπεί μʼ ἄχος αἰνὸν ἱκάνει·</l>
<l>δύντα δʼ ἐς ἠέλιον μενέω καὶ τλήσομαι ἔμπης.</l>
<milestone ed="p" n="309" unit="card"/>
</q>
<l>
<milestone ed="P" unit="para"/>ὣς εἰπὼν ἄλλους μὲν ἀπεσκέδασεν βασιλῆας,</l>
<l n="310">δοιὼ δʼ Ἀτρεΐδα μενέτην καὶ δῖος Ὀδυσσεὺς</l>
<l>Νέστωρ Ἰδομενεύς τε γέρων θʼ ἱππηλάτα Φοῖνιξ</l>
<l>τέρποντες πυκινῶς ἀκαχήμενον· οὐδέ τι θυμῷ</l>
<l>τέρπετο, πρὶν πολέμου στόμα δύμεναι αἱματόεντος.</l>
<l>μνησάμενος δʼ ἁδινῶς ἀνενείκατο φώνησέν τε·</l>
<l n="315">ἦ ῥά νύ μοί ποτε καὶ σὺ δυσάμμορε φίλταθʼ ἑταίρων</l>
<l>αὐτὸς ἐνὶ κλισίῃ λαρὸν παρὰ δεῖπνον ἔθηκας</l>
<l>αἶψα καὶ ὀτραλέως, ὁπότε σπερχοίατʼ Ἀχαιοὶ</l>
<l>Τρωσὶν ἐφʼ ἱπποδάμοισι φέρειν πολύδακρυν Ἄρηα.</l>
<l>νῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ</l>
<l n="320">ἄκμηνον πόσιος καὶ ἐδητύος ἔνδον ἐόντων</l>
<l>σῇ ποθῇ· οὐ μὲν γάρ τι κακώτερον ἄλλο πάθοιμι,</l>
<l>οὐδʼ εἴ κεν τοῦ πατρὸς ἀποφθιμένοιο πυθοίμην,</l>
<l>ὅς που νῦν Φθίηφι τέρεν κατὰ δάκρυον εἴβει</l>
<l>χήτεϊ τοιοῦδʼ υἷος· ὃ δʼ ἀλλοδαπῷ ἐνὶ δήμῳ</l>
<l n="325">εἵνεκα ῥιγεδανῆς Ἑλένης Τρωσὶν πολεμίζω·</l>
<l>ἠὲ τὸν ὃς Σκύρῳ μοι ἔνι τρέφεται φίλος υἱός,</l>
<l>εἴ που ἔτι ζώει γε Νεοπτόλεμος θεοειδής.</l>
<l>πρὶν μὲν γάρ μοι θυμὸς ἐνὶ στήθεσσιν ἐώλπει</l>
<l>οἶον ἐμὲ φθίσεσθαι ἀπʼ Ἄργεος ἱπποβότοιο</l>
<l n="330">αὐτοῦ ἐνὶ Τροίῃ, σὲ δέ τε Φθίην δὲ νέεσθαι,</l>
<l>ὡς ἄν μοι τὸν παῖδα θοῇ ἐνὶ νηῒ μελαίνῃ</l>
<l>Σκυρόθεν ἐξαγάγοις καί οἱ δείξειας ἕκαστα</l>
<l>κτῆσιν ἐμὴν δμῶάς τε καὶ ὑψερεφὲς μέγα δῶμα.</l>
<l>ἤδη γὰρ Πηλῆά γʼ ὀΐομαι ἢ κατὰ πάμπαν</l>
<l n="335">τεθνάμεν, ἤ που τυτθὸν ἔτι ζώοντʼ ἀκάχησθαι</l>
<l>γήραΐ τε στυγερῷ καὶ ἐμὴν ποτιδέγμενον αἰεὶ</l>
<l>λυγρὴν ἀγγελίην, ὅτʼ ἀποφθιμένοιο πύθηται.</l>
</q>
<l>
<milestone ed="P" unit="para"/>ὣς ἔφατο κλαίων, ἐπὶ δὲ στενάχοντο γέροντες,</l>
<l>μνησάμενοι τὰ ἕκαστος ἐνὶ μεγάροισιν ἔλειπον·</l>
<l n="340">μυρομένους δʼ ἄρα τούς γε ἰδὼν ἐλέησε Κρονίων,</l>
<l>αἶψα δʼ Ἀθηναίην ἔπεα πτερόεντα προσηύδα·</l>
<q direct="unspecified">
<l>τέκνον ἐμόν, δὴ πάμπαν ἀποίχεαι ἀνδρὸς ἑῆος.</l>
<l>ἦ νύ τοι οὐκέτι πάγχυ μετὰ φρεσὶ μέμβλετʼ Ἀχιλλεύς;</l>
<l>κεῖνος ὅ γε προπάροιθε νεῶν ὀρθοκραιράων</l>
<l n="345">ἧσται ὀδυρόμενος ἕταρον φίλον· οἳ δὲ δὴ ἄλλοι</l>
<l>οἴχονται μετὰ δεῖπνον, ὃ δʼ ἄκμηνος καὶ ἄπαστος.</l>
<l>ἀλλʼ ἴθι οἱ νέκτάρ τε καὶ ἀμβροσίην ἐρατεινὴν</l>
<l>στάξον ἐνὶ στήθεσσʼ, ἵνα μή μιν λιμὸς ἵκηται.</l>
<milestone ed="p" n="349" unit="card"/>
</q>
<l>
<milestone ed="P" unit="para"/>ὣς εἰπὼν ὄτρυνε πάρος μεμαυῖαν Ἀθήνην·</l>
<l n="350">ἣ δʼ ἅρπῃ ἐϊκυῖα τανυπτέρυγι λιγυφώνῳ</l>
<l>οὐρανοῦ ἐκκατεπᾶλτο διʼ αἰθέρος. αὐτὰρ Ἀχαιοὶ</l>
<l>αὐτίκα θωρήσσοντο κατὰ στρατόν· ἣ δʼ Ἀχιλῆϊ</l>
<l>νέκταρ ἐνὶ στήθεσσι καὶ ἀμβροσίην ἐρατεινὴν</l>
<l>στάξʼ, ἵνα μή μιν λιμὸς ἀτερπὴς γούναθʼ ἵκοιτο·</l>
<l n="355">αὐτὴ δὲ πρὸς πατρὸς ἐρισθενέος πυκινὸν δῶ</l>
<l>ᾤχετο, τοὶ δʼ ἀπάνευθε νεῶν ἐχέοντο θοάων.</l>
<l>ὡς δʼ ὅτε ταρφειαὶ νιφάδες Διὸς ἐκποτέονται</l>
<l>ψυχραὶ ὑπὸ ῥιπῆς αἰθρηγενέος Βορέαο,</l>
<l>ὣς τότε ταρφειαὶ κόρυθες λαμπρὸν γανόωσαι</l>
<l n="360">νηῶν ἐκφορέοντο καὶ ἀσπίδες ὀμφαλόεσσαι</l>
<l>θώρηκές τε κραταιγύαλοι καὶ μείλινα δοῦρα.</l>
<l>αἴγλη δʼ οὐρανὸν ἷκε, γέλασσε δὲ πᾶσα περὶ χθὼν</l>
<l>χαλκοῦ ὑπὸ στεροπῆς· ὑπὸ δὲ κτύπος ὄρνυτο ποσσὶν</l>
<l>ἀνδρῶν· ἐν δὲ μέσοισι κορύσσετο δῖος Ἀχιλλεύς.</l>
<l n="365">τοῦ καὶ ὀδόντων μὲν καναχὴ πέλε, τὼ δέ οἱ ὄσσε</l>
<l>λαμπέσθην ὡς εἴ τε πυρὸς σέλας, ἐν δέ οἱ ἦτορ</l>
<l>δῦνʼ ἄχος ἄτλητον· ὃ δʼ ἄρα Τρωσὶν μενεαίνων</l>
<l>δύσετο δῶρα θεοῦ, τά οἱ Ἥφαιστος κάμε τεύχων.</l>
<l>κνημῖδας μὲν πρῶτα περὶ κνήμῃσιν ἔθηκε</l>
<l n="370">καλὰς ἀργυρέοισιν ἐπισφυρίοις ἀραρυίας·</l>
<l>δεύτερον αὖ θώρηκα περὶ στήθεσσιν ἔδυνεν.</l>
<l>ἀμφὶ δʼ ἄρʼ ὤμοισιν βάλετο ξίφος ἀργυρόηλον</l>
<l>χάλκεον· αὐτὰρ ἔπειτα σάκος μέγα τε στιβαρόν τε</l>
<l>εἵλετο, τοῦ δʼ ἀπάνευθε σέλας γένετʼ ἠΰτε μήνης.</l>
<l n="375">ὡς δʼ ὅτʼ ἂν ἐκ πόντοιο σέλας ναύτῃσι φανήῃ</l>
<l>καιομένοιο πυρός, τό τε καίεται ὑψόθʼ ὄρεσφι</l>
<l>σταθμῷ ἐν οἰοπόλῳ· τοὺς δʼ οὐκ ἐθέλοντας ἄελλαι</l>
<l>πόντον ἐπʼ ἰχθυόεντα φίλων ἀπάνευθε φέρουσιν·</l>
<l>ὣς ἀπʼ Ἀχιλλῆος σάκεος σέλας αἰθέρʼ ἵκανε</l>
<l n="380">καλοῦ δαιδαλέου· περὶ δὲ τρυφάλειαν ἀείρας</l>
<l>κρατὶ θέτο βριαρήν· ἣ δʼ ἀστὴρ ὣς ἀπέλαμπεν</l>
<l>ἵππουρις τρυφάλεια, περισσείοντο δʼ ἔθειραι</l>
<l>χρύσεαι, ἃς Ἥφαιστος ἵει λόφον ἀμφὶ θαμειάς.</l>
<l>πειρήθη δʼ ἕο αὐτοῦ ἐν ἔντεσι δῖος Ἀχιλλεύς,</l>
<l n="385">εἰ οἷ ἐφαρμόσσειε καὶ ἐντρέχοι ἀγλαὰ γυῖα·</l>
<l>τῷ δʼ εὖτε πτερὰ γίγνετʼ, ἄειρε δὲ ποιμένα λαῶν.</l>
<milestone ed="p" n="387" unit="card"/>
<l>ἐκ δʼ ἄρα σύριγγος πατρώϊον ἐσπάσατʼ ἔγχος</l>
<l>βριθὺ μέγα στιβαρόν· τὸ μὲν οὐ δύνατʼ ἄλλος Ἀχαιῶν</l>
<l>πάλλειν, ἀλλά μιν οἶος ἐπίστατο πῆλαι Ἀχιλλεύς·</l>
<l n="390">Πηλιάδα μελίην, τὴν πατρὶ φίλῳ πόρε Χείρων</l>
<l>Πηλίου ἐκ κορυφῆς φόνον ἔμμεναι ἡρώεσσιν·</l>
<l>ἵππους δʼ Αὐτομέδων τε καὶ Ἄλκιμος ἀμφιέποντες</l>
<l>ζεύγνυον· ἀμφὶ δὲ καλὰ λέπαδνʼ ἕσαν, ἐν δὲ χαλινοὺς</l>
<l>γαμφηλῇς ἔβαλον, κατὰ δʼ ἡνία τεῖναν ὀπίσσω</l>
<l n="395">κολλητὸν ποτὶ δίφρον. ὃ δὲ μάστιγα φαεινὴν</l>
<l>χειρὶ λαβὼν ἀραρυῖαν ἐφʼ ἵπποιιν ἀνόρουσεν</l>
<l>Αὐτομέδων· ὄπιθεν δὲ κορυσσάμενος βῆ Ἀχιλλεὺς</l>
<l>τεύχεσι παμφαίνων ὥς τʼ ἠλέκτωρ Ὑπερίων,</l>
<l>σμερδαλέον δʼ ἵπποισιν ἐκέκλετο πατρὸς ἑοῖο·</l>
<q direct="unspecified">
<l n="400">Ξάνθέ τε καὶ Βαλίε τηλεκλυτὰ τέκνα Ποδάργης</l>
<l>ἄλλως δὴ φράζεσθε σαωσέμεν ἡνιοχῆα</l>
<l>ἂψ Δαναῶν ἐς ὅμιλον ἐπεί χʼ ἕωμεν πολέμοιο,</l>
<l>μηδʼ ὡς Πάτροκλον λίπετʼ αὐτόθι τεθνηῶτα.</l>
<l>
<milestone ed="P" unit="para"/>τὸν δʼ ἄρʼ ὑπὸ ζυγόφι προσέφη πόδας αἰόλος ἵππος</l>
<l n="405">Ξάνθος, ἄφαρ δʼ ἤμυσε καρήατι· πᾶσα δὲ χαίτη</l>
<l>ζεύγλης ἐξεριποῦσα παρὰ ζυγὸν οὖδας ἵκανεν·</l>
<l>αὐδήεντα δʼ ἔθηκε θεὰ λευκώλενος Ἥρη·</l>
<l>καὶ λίην σʼ ἔτι νῦν γε σαώσομεν ὄβριμʼ Ἀχιλλεῦ·</l>
<l>ἀλλά τοι ἐγγύθεν ἦμαρ ὀλέθριον· οὐδέ τοι ἡμεῖς</l>
<l n="410">αἴτιοι, ἀλλὰ θεός τε μέγας καὶ Μοῖρα κραταιή.</l>
<l>οὐδὲ γὰρ ἡμετέρῃ βραδυτῆτί τε νωχελίῃ τε</l>
<l>Τρῶες ἀπʼ ὤμοιιν Πατρόκλου τεύχεʼ ἕλοντο·</l>
<l>ἀλλὰ θεῶν ὤριστος, ὃν ἠΰκομος τέκε Λητώ,</l>
<l>ἔκτανʼ ἐνὶ προμάχοισι καὶ Ἕκτορι κῦδος ἔδωκε.</l>
<l n="415">νῶϊ δὲ καί κεν ἅμα πνοιῇ Ζεφύροιο θέοιμεν,</l>
<l>ἥν περ ἐλαφροτάτην φάσʼ ἔμμεναι· ἀλλὰ σοὶ αὐτῷ</l>
<l>μόρσιμόν ἐστι θεῷ τε καὶ ἀνέρι ἶφι δαμῆναι.</l>
</q>
<l>
<milestone ed="P" unit="para"/>ὣς ἄρα φωνήσαντος Ἐρινύες ἔσχεθον αὐδήν.</l>
<l>τὸν δὲ μέγʼ ὀχθήσας προσέφη πόδας ὠκὺς Ἀχιλλεύς·</l>
<q direct="unspecified">
<l n="420">Ξάνθε τί μοι θάνατον μαντεύεαι; οὐδέ τί σε χρή.</l>
<l>εὖ νυ τὸ οἶδα καὶ αὐτὸς ὅ μοι μόρος ἐνθάδʼ ὀλέσθαι</l>
<l>νόσφι φίλου πατρὸς καὶ μητέρος· ἀλλὰ καὶ ἔμπης</l>
<l>οὐ λήξω πρὶν Τρῶας ἅδην ἐλάσαι πολέμοιο.</l>
</q>
<l>
<milestone ed="P" unit="para"/>ἦ ῥα, καὶ ἐν πρώτοις ἰάχων ἔχε μώνυχας ἵππους.</l>
</div1>
<div1 type="Book" n="20">
<milestone ed="p" n="1" unit="card"/>
<l>ὣς οἳ μὲν παρὰ νηυσὶ κορωνίσι θωρήσσοντο</l>
<l>ἀμφὶ σὲ Πηλέος υἱὲ μάχης ἀκόρητον Ἀχαιοί,</l>
<l>Τρῶες δʼ αὖθʼ ἑτέρωθεν ἐπὶ θρωσμῷ πεδίοιο·</l>
<l>Ζεὺς δὲ Θέμιστα κέλευσε θεοὺς ἀγορὴν δὲ καλέσσαι</l>
<l n="5">κρατὸς ἀπʼ Οὐλύμποιο πολυπτύχου· ἣ δʼ ἄρα πάντῃ</l>
<l>φοιτήσασα κέλευσε Διὸς πρὸς δῶμα νέεσθαι.</l>
<l>οὔτέ τις οὖν ποταμῶν ἀπέην νόσφʼ Ὠκεανοῖο,</l>
<l>οὔτʼ ἄρα νυμφάων αἵ τʼ ἄλσεα καλὰ νέμονται</l>
<l>καὶ πηγὰς ποταμῶν καὶ πίσεα ποιήεντα.</l>
<l n="10">ἐλθόντες δʼ ἐς δῶμα Διὸς νεφεληγερέταο</l>
<l>ξεστῇς αἰθούσῃσιν ἐνίζανον, ἃς Διὶ πατρὶ</l>
<l>Ἥφαιστος ποίησεν ἰδυίῃσι πραπίδεσσιν.</l>
<l>
<milestone ed="P" unit="para"/>ὣς οἳ μὲν Διὸς ἔνδον ἀγηγέρατʼ· οὐδʼ ἐνοσίχθων</l>
<l>νηκούστησε θεᾶς, ἀλλʼ ἐξ ἁλὸς ἦλθε μετʼ αὐτούς,</l>
<l n="15">ἷζε δʼ ἄρʼ ἐν μέσσοισι, Διὸς δʼ ἐξείρετο βουλήν·</l>
<l>τίπτʼ αὖτʼ ἀργικέραυνε θεοὺς ἀγορὴν δὲ κάλεσσας;</l>
<l>ἦ τι περὶ Τρώων καὶ Ἀχαιῶν μερμηρίζεις;</l>
<l>τῶν γὰρ νῦν ἄγχιστα μάχη πόλεμός τε δέδηε.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l n="20">ἔγνως ἐννοσίγαιε ἐμὴν ἐν στήθεσι βουλὴν</l>
<l>ὧν ἕνεκα ξυνάγειρα· μέλουσί μοι ὀλλύμενοί περ.</l>
<l>ἀλλʼ ἤτοι μὲν ἐγὼ μενέω πτυχὶ Οὐλύμποιο</l>
<l>ἥμενος, ἔνθʼ ὁρόων φρένα τέρψομαι· οἳ δὲ δὴ ἄλλοι</l>
<l>ἔρχεσθʼ ὄφρʼ ἂν ἵκησθε μετὰ Τρῶας καὶ Ἀχαιούς,</l>
<l n="25">ἀμφοτέροισι δʼ ἀρήγεθʼ ὅπῃ νόος ἐστὶν ἑκάστου.</l>
<l>εἰ γὰρ Ἀχιλλεὺς οἶος ἐπὶ Τρώεσσι μαχεῖται</l>
<l>οὐδὲ μίνυνθʼ ἕξουσι ποδώκεα Πηλεΐωνα.</l>
<l>καὶ δέ τί μιν καὶ πρόσθεν ὑποτρομέεσκον ὁρῶντες·</l>
<l>νῦν δʼ ὅτε δὴ καὶ θυμὸν ἑταίρου χώεται αἰνῶς</l>
<l n="30">δείδω μὴ καὶ τεῖχος ὑπέρμορον ἐξαλαπάξῃ.</l>
<milestone ed="p" n="30" unit="card"/>
</q>
<l>
<milestone ed="P" unit="para"/>ὣς ἔφατο Κρονίδης, πόλεμον δʼ ἀλίαστον ἔγειρε.</l>
<l>βὰν δʼ ἴμεναι πόλεμον δὲ θεοὶ δίχα θυμὸν ἔχοντες·</l>
<l>Ἥρη μὲν μετʼ ἀγῶνα νεῶν καὶ Παλλὰς Ἀθήνη</l>
<l>ἠδὲ Ποσειδάων γαιήοχος ἠδʼ ἐριούνης</l>
<l n="35">Ἑρμείας, ὃς ἐπὶ φρεσὶ πευκαλίμῃσι κέκασται·</l>
<l>Ἥφαιστος δʼ ἅμα τοῖσι κίε σθένεϊ βλεμεαίνων</l>
<l>χωλεύων, ὑπὸ δὲ κνῆμαι ῥώοντο ἀραιαί.</l>
<l>ἐς δὲ Τρῶας Ἄρης κορυθαίολος, αὐτὰρ ἅμʼ αὐτῷ</l>
<l>Φοῖβος ἀκερσεκόμης ἠδʼ Ἄρτεμις ἰοχέαιρα</l>
<l n="40">Λητώ τε Ξάνθός τε φιλομειδής τʼ Ἀφροδίτη.</l>
<l>
<milestone ed="P" unit="para"/>εἷος μέν ῥʼ ἀπάνευθε θεοὶ θνητῶν ἔσαν ἀνδρῶν,</l>
<l>τεῖος Ἀχαιοὶ μὲν μέγα κύδανον, οὕνεκʼ Ἀχιλλεὺς</l>
<l>ἐξεφάνη, δηρὸν δὲ μάχης ἐπέπαυτʼ ἀλεγεινῆς·</l>
<l>Τρῶας δὲ τρόμος αἰνὸς ὑπήλυθε γυῖα ἕκαστον</l>
<l n="45">δειδιότας, ὅθʼ ὁρῶντο ποδώκεα Πηλεΐωνα</l>
<l>τεύχεσι λαμπόμενον βροτολοιγῷ ἶσον Ἄρηϊ.</l>
<l>αὐτὰρ ἐπεὶ μεθʼ ὅμιλον Ὀλύμπιοι ἤλυθον ἀνδρῶν,</l>
<l>ὦρτο δʼ Ἔρις κρατερὴ λαοσσόος, αὖε δʼ Ἀθήνη</l>
<l>στᾶσʼ ὁτὲ μὲν παρὰ τάφρον ὀρυκτὴν τείχεος ἐκτός,</l>
<l n="50">ἄλλοτʼ ἐπʼ ἀκτάων ἐριδούπων μακρὸν ἀΰτει.</l>
<l>αὖε δʼ Ἄρης ἑτέρωθεν ἐρεμνῇ λαίλαπι ἶσος</l>
<l>ὀξὺ κατʼ ἀκροτάτης πόλιος Τρώεσσι κελεύων,</l>
<l>ἄλλοτε πὰρ Σιμόεντι θέων ἐπὶ Καλλικολώνῃ.</l>
<milestone ed="p" n="54" unit="card"/>
<l>
<milestone ed="P" unit="para"/>ὣς τοὺς ἀμφοτέρους μάκαρες θεοὶ ὀτρύνοντες</l>
<l n="55">σύμβαλον, ἐν δʼ αὐτοῖς ἔριδα ῥήγνυντο βαρεῖαν·</l>
<l>δεινὸν δὲ βρόντησε πατὴρ ἀνδρῶν τε θεῶν τε</l>
<l>ὑψόθεν· αὐτὰρ νέρθε Ποσειδάων ἐτίναξε</l>
<l>γαῖαν ἀπειρεσίην ὀρέων τʼ αἰπεινὰ κάρηνα.</l>
<l>πάντες δʼ ἐσσείοντο πόδες πολυπίδακος Ἴδης</l>
<l n="60">καὶ κορυφαί, Τρώων τε πόλις καὶ νῆες Ἀχαιῶν.</l>
<l>ἔδεισεν δʼ ὑπένερθεν ἄναξ ἐνέρων Ἀϊδωνεύς,</l>
<l>δείσας δʼ ἐκ θρόνου ἆλτο καὶ ἴαχε, μή οἱ ὕπερθε</l>
<l>γαῖαν ἀναρρήξειε Ποσειδάων ἐνοσίχθων,</l>
<l>οἰκία δὲ θνητοῖσι καὶ ἀθανάτοισι φανείη</l>
<l n="65">σμερδαλέʼ εὐρώεντα, τά τε στυγέουσι θεοί περ·</l>
<l>τόσσος ἄρα κτύπος ὦρτο θεῶν ἔριδι ξυνιόντων.</l>
<l>ἤτοι μὲν γὰρ ἔναντα Ποσειδάωνος ἄνακτος</l>
<l>ἵστατʼ Ἀπόλλων Φοῖβος ἔχων ἰὰ πτερόεντα,</l>
<l>ἄντα δʼ Ἐνυαλίοιο θεὰ γλαυκῶπις Ἀθήνη·</l>
<l n="70">Ἥρῃ δʼ ἀντέστη χρυσηλάκατος κελαδεινὴ</l>
<l>Ἄρτεμις ἰοχέαιρα κασιγνήτη ἑκάτοιο·</l>
<l>Λητοῖ δʼ ἀντέστη σῶκος ἐριούνιος Ἑρμῆς,</l>
<l>ἄντα δʼ ἄρʼ Ἡφαίστοιο μέγας ποταμὸς βαθυδίνης,</l>
<l>ὃν Ξάνθον καλέουσι θεοί, ἄνδρες δὲ Σκάμανδρον.</l>
<l n="75">
<milestone ed="P" unit="para"/>ὣς οἳ μὲν θεοὶ ἄντα θεῶν ἴσαν· αὐτὰρ Ἀχιλλεὺς</l>
<l>Ἕκτορος ἄντα μάλιστα λιλαίετο δῦναι ὅμιλον</l>
<l>Πριαμίδεω· τοῦ γάρ ῥα μάλιστά ἑ θυμὸς ἀνώγει</l>
<l>αἵματος ἆσαι Ἄρηα ταλαύρινον πολεμιστήν.</l>
<l>Αἰνείαν δʼ ἰθὺς λαοσσόος ὦρσεν Ἀπόλλων</l>
<l n="80">ἀντία Πηλεΐωνος, ἐνῆκε δέ οἱ μένος ἠΰ·</l>
<l>υἱέϊ δὲ Πριάμοιο Λυκάονι εἴσατο φωνήν·</l>
<l>τῷ μιν ἐεισάμενος προσέφη Διὸς υἱὸς Ἀπόλλων·</l>
<q direct="unspecified">
<l>Αἰνεία Τρώων βουληφόρε ποῦ τοι ἀπειλαὶ</l>
<l>ἃς Τρώων βασιλεῦσιν ὑπίσχεο οἰνοποτάζων</l>
<l n="85">Πηλεΐδεω Ἀχιλῆος ἐναντίβιον πολεμίξειν;</l>
<milestone ed="p" n="86" unit="card"/>
<l>
<milestone ed="P" unit="para"/>τὸν δʼ αὖτʼ Αἰνείας ἀπαμειβόμενος προσέειπε·</l>
<q direct="unspecified">
<l>Πριαμίδη τί με ταῦτα καὶ οὐκ ἐθέλοντα κελεύεις</l>
<l>ἀντία Πηλεΐωνος ὑπερθύμοιο μάχεσθαι;</l>
<l>οὐ μὲν γὰρ νῦν πρῶτα ποδώκεος ἄντʼ Ἀχιλῆος</l>
<l n="90">στήσομαι, ἀλλʼ ἤδη με καὶ ἄλλοτε δουρὶ φόβησεν</l>
<l>ἐξ Ἴδης, ὅτε βουσὶν ἐπήλυθεν ἡμετέρῃσι,</l>
<l>πέρσε δὲ Λυρνησσὸν καὶ Πήδασον· αὐτὰρ ἐμὲ Ζεὺς</l>
<l>εἰρύσαθʼ, ὅς μοι ἐπῶρσε μένος λαιψηρά τε γοῦνα.</l>
<l>ἦ κʼ ἐδάμην ὑπὸ χερσὶν Ἀχιλλῆος καὶ Ἀθήνης,</l>
<l n="95">ἥ οἱ πρόσθεν ἰοῦσα τίθει φάος ἠδʼ ἐκέλευεν</l>
<l>ἔγχεϊ χαλκείῳ Λέλεγας καὶ Τρῶας ἐναίρειν.</l>
<l>τὼ οὐκ ἔστʼ Ἀχιλῆος ἐναντίον ἄνδρα μάχεσθαι·</l>
<l>αἰεὶ γὰρ πάρα εἷς γε θεῶν ὃς λοιγὸν ἀμύνει.</l>
<l>καὶ δʼ ἄλλως τοῦ γʼ ἰθὺ βέλος πέτετʼ, οὐδʼ ἀπολήγει</l>
<l n="100">πρὶν χροὸς ἀνδρομέοιο διελθέμεν. εἰ δὲ θεός περ</l>
<l>ἶσον τείνειεν πολέμου τέλος, οὔ κε μάλα ῥέα</l>
<l>νικήσειʼ, οὐδʼ εἰ παγχάλκεος εὔχεται εἶναι.</l>
<l>
<milestone ed="P" unit="para"/>τὸν δʼ αὖτε προσέειπεν ἄναξ Διὸς υἱὸς Ἀπόλλων·</l>
<q direct="unspecified">
<l>ἥρως ἀλλʼ ἄγε καὶ σὺ θεοῖς αἰειγενέτῃσιν</l>
<l n="105">εὔχεο· καὶ δὲ σέ φασι Διὸς κούρης Ἀφροδίτης</l>
<l>ἐκγεγάμεν, κεῖνος δὲ χερείονος ἐκ θεοῦ ἐστίν·</l>
<l>ἣ μὲν γὰρ Διός ἐσθʼ, ἣ δʼ ἐξ ἁλίοιο γέροντος.</l>
<l>ἀλλʼ ἰθὺς φέρε χαλκὸν ἀτειρέα, μηδέ σε πάμπαν</l>
<l>λευγαλέοις ἐπέεσσιν ἀποτρεπέτω καὶ ἀρειῇ.</l>
<milestone ed="p" n="110" unit="card"/>
</q>
<l n="110">
<milestone ed="P" unit="para"/>ὣς εἰπὼν ἔμπνευσε μένος μέγα ποιμένι λαῶν,</l>
<l>βῆ δὲ διὰ προμάχων κεκορυθμένος αἴθοπι χαλκῷ.</l>
<l>οὐδʼ ἔλαθʼ Ἀγχίσαο πάϊς λευκώλενον Ἥρην</l>
<l>ἀντία Πηλεΐωνος ἰὼν ἀνὰ οὐλαμὸν ἀνδρῶν·</l>
<l>ἣ δʼ ἄμυδις στήσασα θεοὺς μετὰ μῦθον ἔειπε·</l>
<q direct="unspecified">
<l n="115">φράζεσθον δὴ σφῶϊ Ποσείδαον καὶ Ἀθήνη</l>
<l>ἐν φρεσὶν ὑμετέρῃσιν, ὅπως ἔσται τάδε ἔργα.</l>
<l>Αἰνείας ὅδʼ ἔβη κεκορυθμένος αἴθοπι χαλκῷ</l>
<l>ἀντία Πηλεΐωνος, ἀνῆκε δὲ Φοῖβος Ἀπόλλων.</l>
<l>ἀλλʼ ἄγεθʼ, ἡμεῖς πέρ μιν ἀποτρωπῶμεν ὀπίσσω</l>
<l n="120">αὐτόθεν, ἤ τις ἔπειτα καὶ ἡμείων Ἀχιλῆϊ</l>
<l>παρσταίη, δοίη δὲ κράτος μέγα, μηδέ τι θυμῷ</l>
<l>δευέσθω, ἵνα εἰδῇ ὅ μιν φιλέουσιν ἄριστοι</l>
<l>ἀθανάτων, οἳ δʼ αὖτʼ ἀνεμώλιοι οἳ τὸ πάρος περ</l>
<l>Τρωσὶν ἀμύνουσιν πόλεμον καὶ δηϊοτῆτα.</l>
<l n="125">πάντες δʼ Οὐλύμποιο κατήλθομεν ἀντιόωντες</l>
<l>τῆσδε μάχης, ἵνα μή τι μετὰ Τρώεσσι πάθῃσι</l>
<l>σήμερον· ὕστερον αὖτε τὰ πείσεται ἅσσά οἱ αἶσα</l>
<l>γιγνομένῳ ἐπένησε λίνῳ ὅτε μιν τέκε μήτηρ.</l>
<l>εἰ δʼ Ἀχιλεὺς οὐ ταῦτα θεῶν ἐκ πεύσεται ὀμφῆς</l>
<l n="130">δείσετʼ ἔπειθʼ, ὅτε κέν τις ἐναντίβιον θεὸς ἔλθῃ</l>
<l>ἐν πολέμῳ· χαλεποὶ δὲ θεοὶ φαίνεσθαι ἐναργεῖς.</l>
</q>
<l>
<milestone ed="P" unit="para"/>τὴν δʼ ἠμείβετʼ ἔπειτα Ποσειδάων ἐνοσίχθων·</l>
<q direct="unspecified">
<l>Ἥρη μὴ χαλέπαινε παρʼ ἐκ νόον· οὐδέ τί σε χρή.</l>
<l>οὐκ ἂν ἔγωγʼ ἐθέλοιμι θεοὺς ἔριδι ξυνελάσσαι</l>
<l n="135">ἡμέας τοὺς ἄλλους, ἐπεὶ ἦ πολὺ φέρτεροί εἰμεν·</l>
<l>ἀλλʼ ἡμεῖς μὲν ἔπειτα καθεζώμεσθα κιόντες</l>
<l>ἐκ πάτου ἐς σκοπιήν, πόλεμος δʼ ἄνδρεσσι μελήσει.</l>
<l>εἰ δέ κʼ Ἄρης ἄρχωσι μάχης ἢ Φοῖβος Ἀπόλλων,</l>
<l>ἢ Ἀχιλῆʼ ἴσχωσι καὶ οὐκ εἰῶσι μάχεσθαι,</l>
<l n="140">αὐτίκʼ ἔπειτα καὶ ἄμμι παρʼ αὐτόθι νεῖκος ὀρεῖται</l>
<l>φυλόπιδος· μάλα δʼ ὦκα διακρινθέντας ὀΐω</l>
<l>ἂψ ἴμεν Οὔλυμπον δὲ θεῶν μεθʼ ὁμήγυριν ἄλλων</l>
<l>ἡμετέρῃς ὑπὸ χερσὶν ἀναγκαίηφι δαμέντας.</l>
<milestone ed="p" n="144" unit="card"/>
</q>
<l>
<milestone ed="P" unit="para"/>ὣς ἄρα φωνήσας ἡγήσατο κυανοχαίτης</l>
<l n="145">τεῖχος ἐς ἀμφίχυτον Ἡρακλῆος θείοιο</l>
<l>ὑψηλόν, τό ῥά οἱ Τρῶες καὶ Παλλὰς Ἀθήνη</l>
<l>ποίεον, ὄφρα τὸ κῆτος ὑπεκπροφυγὼν ἀλέαιτο,</l>
<l>ὁππότε μιν σεύαιτο ἀπʼ ἠϊόνος πεδίον δέ.</l>
<l>ἔνθα Ποσειδάων κατʼ ἄρʼ ἕζετο καὶ θεοὶ ἄλλοι,</l>
<l n="150">ἀμφὶ δʼ ἄρʼ ἄρρηκτον νεφέλην ὤμοισιν ἕσαντο·</l>
<l>οἳ δʼ ἑτέρωσε καθῖζον ἐπʼ ὀφρύσι Καλλικολώνης</l>
<l>ἀμφὶ σὲ ἤϊε Φοῖβε καὶ Ἄρηα πτολίπορθον.</l>
</q>
<l>
<milestone ed="P" unit="para"/>ὣς οἳ μέν ῥʼ ἑκάτερθε καθήατο μητιόωντες</l>
<l>βουλάς· ἀρχέμεναι δὲ δυσηλεγέος πολέμοιο</l>
<l n="155">ὄκνεον ἀμφότεροι, Ζεὺς δʼ ἥμενος ὕψι κέλευε.</l>
<l>
<milestone ed="P" unit="para"/>τῶν δʼ ἅπαν ἐπλήσθη πεδίον καὶ λάμπετο χαλκῷ</l>
<l>ἀνδρῶν ἠδʼ ἵππων· κάρκαιρε δὲ γαῖα πόδεσσιν</l>
<l>ὀρνυμένων ἄμυδις. δύο δʼ ἀνέρες ἔξοχʼ ἄριστοι</l>
<l>ἐς μέσον ἀμφοτέρων συνίτην μεμαῶτε μάχεσθαι</l>
<l n="160">Αἰνείας τʼ Ἀγχισιάδης καὶ δῖος Ἀχιλλεύς.</l>
<l>Αἰνείας δὲ πρῶτος ἀπειλήσας ἐβεβήκει</l>
<l>νευστάζων κόρυθι βριαρῇ· ἀτὰρ ἀσπίδα θοῦριν</l>
<l>πρόσθεν ἔχε στέρνοιο, τίνασσε δὲ χάλκεον ἔγχος.</l>
<l>Πηλεΐδης δʼ ἑτέρωθεν ἐναντίον ὦρτο λέων ὣς</l>
<l n="165">σίντης, ὅν τε καὶ ἄνδρες ἀποκτάμεναι μεμάασιν</l>
<l>ἀγρόμενοι πᾶς δῆμος· ὃ δὲ πρῶτον μὲν ἀτίζων</l>
<l>ἔρχεται, ἀλλʼ ὅτε κέν τις ἀρηϊθόων αἰζηῶν</l>
<l>δουρὶ βάλῃ ἐάλη τε χανών, περί τʼ ἀφρὸς ὀδόντας</l>
<l>γίγνεται, ἐν δέ τέ οἱ κραδίῃ στένει ἄλκιμον ἦτορ,</l>
<l n="170">οὐρῇ δὲ πλευράς τε καὶ ἰσχία ἀμφοτέρωθεν</l>
<l>μαστίεται, ἑὲ δʼ αὐτὸν ἐποτρύνει μαχέσασθαι,</l>
<l>γλαυκιόων δʼ ἰθὺς φέρεται μένει, ἤν τινα πέφνῃ</l>
<l>ἀνδρῶν, ἢ αὐτὸς φθίεται πρώτῳ ἐν ὁμίλῳ·</l>
<l>ὣς Ἀχιλῆʼ ὄτρυνε μένος καὶ θυμὸς ἀγήνωρ</l>
<l n="175">ἀντίον ἐλθέμεναι μεγαλήτορος Αἰνείαο.</l>
<milestone ed="p" n="176" unit="card"/>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>τὸν πρότερος προσέειπε ποδάρκης δῖος Ἀχιλλεύς·</l>
<q direct="unspecified">
<l>Αἰνεία τί σὺ τόσσον ὁμίλου πολλὸν ἐπελθὼν</l>
<l>ἔστης; ἦ σέ γε θυμὸς ἐμοὶ μαχέσασθαι ἀνώγει</l>
<l n="180">ἐλπόμενον Τρώεσσιν ἀνάξειν ἱπποδάμοισι</l>
<l>τιμῆς τῆς Πριάμου; ἀτὰρ εἴ κεν ἔμʼ ἐξεναρίξῃς,</l>
<l>οὔ τοι τοὔνεκά γε Πρίαμος γέρας ἐν χερὶ θήσει·</l>
<l>εἰσὶν γάρ οἱ παῖδες, ὃ δʼ ἔμπεδος οὐδʼ ἀεσίφρων.</l>
<l>ἦ νύ τί τοι Τρῶες τέμενος τάμον ἔξοχον ἄλλων</l>
<l n="185">καλὸν φυταλιῆς καὶ ἀρούρης, ὄφρα νέμηαι</l>
<l>αἴ κεν ἐμὲ κτείνῃς; χαλεπῶς δέ σʼ ἔολπα τὸ ῥέξειν.</l>
<l>ἤδη μὲν σέ γέ φημι καὶ ἄλλοτε δουρὶ φοβῆσαι.</l>
<l>ἦ οὐ μέμνῃ ὅτε πέρ σε βοῶν ἄπο μοῦνον ἐόντα</l>
<l>σεῦα κατʼ Ἰδαίων ὀρέων ταχέεσσι πόδεσσι</l>
<l n="190">καρπαλίμως; τότε δʼ οὔ τι μετατροπαλίζεο φεύγων.</l>
<l>ἔνθεν δʼ ἐς Λυρνησσὸν ὑπέκφυγες· αὐτὰρ ἐγὼ τὴν</l>
<l>πέρσα μεθορμηθεὶς σὺν Ἀθήνῃ καὶ Διὶ πατρί,</l>
<l>ληϊάδας δὲ γυναῖκας ἐλεύθερον ἦμαρ ἀπούρας</l>
<l>ἦγον· ἀτὰρ σὲ Ζεὺς ἐρρύσατο καὶ θεοὶ ἄλλοι.</l>
<l n="195">ἀλλʼ οὐ νῦν ἐρύεσθαι ὀΐομαι, ὡς ἐνὶ θυμῷ</l>
<l>βάλλεαι· ἀλλά σʼ ἔγωγʼ ἀναχωρήσαντα κελεύω</l>
<l>ἐς πληθὺν ἰέναι, μηδʼ ἀντίος ἵστασʼ ἐμεῖο,</l>
<l>πρίν τι κακὸν παθέειν· ῥεχθὲν δέ τε νήπιος ἔγνω.</l>
<milestone ed="p" n="199" unit="card"/>
<l>
<milestone ed="P" unit="para"/>τὸν δʼ αὖτʼ Αἰνείας ἀπαμείβετο φώνησέν τε·</l>
<l n="200">Πηλεΐδη μὴ δὴ ἐπέεσσί με νηπύτιον ὣς</l>
<l>ἔλπεο δειδίξεσθαι, ἐπεὶ σάφα οἶδα καὶ αὐτὸς</l>
<l>ἠμὲν κερτομίας ἠδʼ αἴσυλα μυθήσασθαι.</l>
<l>ἴδμεν δʼ ἀλλήλων γενεήν, ἴδμεν δὲ τοκῆας</l>
<l>πρόκλυτʼ ἀκούοντες ἔπεα θνητῶν ἀνθρώπων·</l>
<l n="205">ὄψει δʼ οὔτʼ ἄρ πω σὺ ἐμοὺς ἴδες οὔτʼ ἄρʼ ἐγὼ σούς.</l>
<l>φασὶ σὲ μὲν Πηλῆος ἀμύμονος ἔκγονον εἶναι,</l>
<l>μητρὸς δʼ ἐκ Θέτιδος καλλιπλοκάμου ἁλοσύδνης·</l>
<l>αὐτὰρ ἐγὼν υἱὸς μεγαλήτορος Ἀγχίσαο</l>
<l>εὔχομαι ἐκγεγάμεν, μήτηρ δέ μοί ἐστʼ Ἀφροδίτη·</l>
<l n="210">τῶν δὴ νῦν ἕτεροί γε φίλον παῖδα κλαύσονται</l>
<l>σήμερον· οὐ γάρ φημʼ ἐπέεσσί γε νηπυτίοισιν</l>
<l>ὧδε διακρινθέντε μάχης ἐξαπονέεσθαι.</l>
<l>εἰ δʼ ἐθέλεις καὶ ταῦτα δαήμεναι, ὄφρʼ ἐῢ εἰδῇς</l>
<l>ἡμετέρην γενεήν, πολλοὶ δέ μιν ἄνδρες ἴσασι·</l>
<l n="215">Δάρδανον αὖ πρῶτον τέκετο νεφεληγερέτα Ζεύς,</l>
<l>κτίσσε δὲ Δαρδανίην, ἐπεὶ οὔ πω Ἴλιος ἱρὴ</l>
<l>ἐν πεδίῳ πεπόλιστο πόλις μερόπων ἀνθρώπων,</l>
<l>ἀλλʼ ἔθʼ ὑπωρείας ᾤκεον πολυπίδακος Ἴδης.</l>
<l>Δάρδανος αὖ τέκεθʼ υἱὸν Ἐριχθόνιον βασιλῆα,</l>
<l n="220">ὃς δὴ ἀφνειότατος γένετο θνητῶν ἀνθρώπων·</l>
<l>τοῦ τρισχίλιαι ἵπποι ἕλος κάτα βουκολέοντο</l>
<l>θήλειαι, πώλοισιν ἀγαλλόμεναι ἀταλῇσι.</l>
<l>τάων καὶ Βορέης ἠράσσατο βοσκομενάων,</l>
<l>ἵππῳ δʼ εἰσάμενος παρελέξατο κυανοχαίτῃ·</l>
<l n="225">αἳ δʼ ὑποκυσάμεναι ἔτεκον δυοκαίδεκα πώλους.</l>
<l>αἳ δʼ ὅτε μὲν σκιρτῷεν ἐπὶ ζείδωρον ἄρουραν,</l>
<l>ἄκρον ἐπʼ ἀνθερίκων καρπὸν θέον οὐδὲ κατέκλων·</l>
<l>ἀλλʼ ὅτε δὴ σκιρτῷεν ἐπʼ εὐρέα νῶτα θαλάσσης,</l>
<l>ἄκρον ἐπὶ ῥηγμῖνος ἁλὸς πολιοῖο θέεσκον.</l>
<l n="230">Τρῶα δʼ Ἐριχθόνιος τέκετο Τρώεσσιν ἄνακτα·</l>
<l>Τρωὸς δʼ αὖ τρεῖς παῖδες ἀμύμονες ἐξεγένοντο</l>
<l>Ἶλός τʼ Ἀσσάρακός τε καὶ ἀντίθεος Γανυμήδης,</l>
<l>ὃς δὴ κάλλιστος γένετο θνητῶν ἀνθρώπων·</l>
<l>τὸν καὶ ἀνηρείψαντο θεοὶ Διὶ οἰνοχοεύειν</l>
<l n="235">κάλλεος εἵνεκα οἷο ἵνʼ ἀθανάτοισι μετείη.</l>
<l>Ἶλος δʼ αὖ τέκεθʼ υἱὸν ἀμύμονα Λαομέδοντα·</l>
<l>Λαομέδων δʼ ἄρα Τιθωνὸν τέκετο Πρίαμόν τε</l>
<l>Λάμπόν τε Κλυτίον θʼ Ἱκετάονά τʼ ὄζον Ἄρηος·</l>
<l>Ἀσσάρακος δὲ Κάπυν, ὃ δʼ ἄρʼ Ἀγχίσην τέκε παῖδα·</l>
<l n="240">αὐτὰρ ἔμʼ Ἀγχίσης, Πρίαμος δʼ ἔτεχʼ Ἕκτορα δῖον.</l>
<l>ταύτης τοι γενεῆς τε καὶ αἵματος εὔχομαι εἶναι.</l>
<milestone ed="p" n="242" unit="card"/>
<l>Ζεὺς δʼ ἀρετὴν ἄνδρεσσιν ὀφέλλει τε μινύθει τε</l>
<l>ὅππως κεν ἐθέλῃσιν· ὃ γὰρ κάρτιστος ἁπάντων.</l>
<l>ἀλλʼ ἄγε μηκέτι ταῦτα λεγώμεθα νηπύτιοι ὣς</l>
<l n="245">ἑσταότʼ ἐν μέσσῃ ὑσμίνῃ δηϊοτῆτος.</l>
<l>ἔστι γὰρ ἀμφοτέροισιν ὀνείδεα μυθήσασθαι</l>
<l>πολλὰ μάλʼ, οὐδʼ ἂν νηῦς ἑκατόζυγος ἄχθος ἄροιτο.</l>
<l>στρεπτὴ δὲ γλῶσσʼ ἐστὶ βροτῶν, πολέες δʼ ἔνι μῦθοι</l>
<l>παντοῖοι, ἐπέων δὲ πολὺς νομὸς ἔνθα καὶ ἔνθα.</l>
<l n="250">ὁπποῖόν κʼ εἴπῃσθα ἔπος, τοῖόν κʼ ἐπακούσαις.</l>
<l>ἀλλὰ τί ἢ ἔριδας καὶ νείκεα νῶϊν ἀνάγκη</l>
<l>νεικεῖν ἀλλήλοισιν ἐναντίον ὥς τε γυναῖκας,</l>
<l>αἵ τε χολωσάμεναι ἔριδος πέρι θυμοβόροιο</l>
<l>νεικεῦσʼ ἀλλήλῃσι μέσην ἐς ἄγυιαν ἰοῦσαι</l>
<l n="255">πόλλʼ ἐτεά τε καὶ οὐκί· χόλος δέ τε καὶ τὰ κελεύει.</l>
<l>ἀλκῆς δʼ οὔ μʼ ἐπέεσσιν ἀποτρέψεις μεμαῶτα</l>
<l>πρὶν χαλκῷ μαχέσασθαι ἐναντίον· ἀλλʼ ἄγε θᾶσσον</l>
<l>γευσόμεθʼ ἀλλήλων χαλκήρεσιν ἐγχείῃσιν.</l>
<l>
<milestone ed="P" unit="para"/>ἦ ῥα καὶ ἐν δεινῷ σάκει ἤλασεν ὄβριμον ἔγχος</l>
<l n="260">σμερδαλέῳ· μέγα δʼ ἀμφὶ σάκος μύκε δουρὸς ἀκωκῇ.</l>
<l>Πηλεΐδης δὲ σάκος μὲν ἀπὸ ἕο χειρὶ παχείῃ</l>
<l>ἔσχετο ταρβήσας· φάτο γὰρ δολιχόσκιον ἔγχος</l>
<l>ῥέα διελεύσεσθαι μεγαλήτορος Αἰνείαο</l>
<l>νήπιος, οὐδʼ ἐνόησε κατὰ φρένα καὶ κατὰ θυμὸν</l>
<l n="265">ὡς οὐ ῥηΐδιʼ ἐστὶ θεῶν ἐρικυδέα δῶρα</l>
<l>ἀνδράσι γε θνητοῖσι δαμήμεναι οὐδʼ ὑποείκειν.</l>
<l>οὐδὲ τότʼ Αἰνείαο δαΐφρονος ὄβριμον ἔγχος</l>
<l>ῥῆξε σάκος· χρυσὸς γὰρ ἐρύκακε, δῶρα θεοῖο·</l>
<l>ἀλλὰ δύω μὲν ἔλασσε διὰ πτύχας, αἳ δʼ ἄρʼ ἔτι τρεῖς</l>
<l n="270">ἦσαν, ἐπεὶ πέντε πτύχας ἤλασε κυλλοποδίων,</l>
<l>τὰς δύο χαλκείας, δύο δʼ ἔνδοθι κασσιτέροιο,</l>
<l>τὴν δὲ μίαν χρυσῆν, τῇ ῥʼ ἔσχετο μείλινον ἔγχος.</l>
<milestone ed="p" n="273" unit="card"/>
<l>
<milestone ed="P" unit="para"/>δεύτερος αὖτʼ Ἀχιλεὺς προΐει δολιχόσκιον ἔγχος,</l>
<l>καὶ βάλεν Αἰνείαο κατʼ ἀσπίδα πάντοσʼ ἐΐσην</l>
<l n="275">ἄντυγʼ ὕπο πρώτην, ᾗ λεπτότατος θέε χαλκός,</l>
<l>λεπτοτάτη δʼ ἐπέην ῥινὸς βοός· ἣ δὲ διὰ πρὸ</l>
<l>Πηλιὰς ἤϊξεν μελίη, λάκε δʼ ἀσπὶς ὑπʼ αὐτῆς.</l>
<l>Αἰνείας δʼ ἐάλη καὶ ἀπὸ ἕθεν ἀσπίδʼ ἀνέσχε</l>
<l>δείσας· ἐγχείη δʼ ἄρʼ ὑπὲρ νώτου ἐνὶ γαίῃ</l>
<l n="280">ἔστη ἱεμένη, διὰ δʼ ἀμφοτέρους ἕλε κύκλους</l>
<l>ἀσπίδος ἀμφιβρότης· ὃ δʼ ἀλευάμενος δόρυ μακρὸν</l>
<l>ἔστη, κὰδ δʼ ἄχος οἱ χύτο μυρίον ὀφθαλμοῖσι,</l>
<l>ταρβήσας ὅ οἱ ἄγχι πάγη βέλος. αὐτὰρ Ἀχιλλεὺς</l>
<l>ἐμμεμαὼς ἐπόρουσεν ἐρυσσάμενος ξίφος ὀξὺ</l>
<l n="285">σμερδαλέα ἰάχων· ὃ δὲ χερμάδιον λάβε χειρὶ</l>
<l>Αἰνείας, μέγα ἔργον, ὃ οὐ δύο γʼ ἄνδρε φέροιεν,</l>
<l>οἷοι νῦν βροτοί εἰσʼ· ὃ δέ μιν ῥέα πάλλε καὶ οἶος.</l>
<l>ἔνθά κεν Αἰνείας μὲν ἐπεσσύμενον βάλε πέτρῳ</l>
<l>ἢ κόρυθʼ ἠὲ σάκος, τό οἱ ἤρκεσε λυγρὸν ὄλεθρον,</l>
<l n="290">τὸν δέ κε Πηλεΐδης σχεδὸν ἄορι θυμὸν ἀπηύρα,</l>
<l>εἰ μὴ ἄρʼ ὀξὺ νόησε Ποσειδάων ἐνοσίχθων·</l>
<l>αὐτίκα δʼ ἀθανάτοισι θεοῖς μετὰ μῦθον ἔειπεν·</l>
<q direct="unspecified">
<l>ὢ πόποι ἦ μοι ἄχος μεγαλήτορος Αἰνείαο,</l>
<l>ὃς τάχα Πηλεΐωνι δαμεὶς Ἄϊδος δὲ κάτεισι</l>
<l n="295">πειθόμενος μύθοισιν Ἀπόλλωνος ἑκάτοιο</l>
<l>νήπιος, οὐδέ τί οἱ χραισμήσει λυγρὸν ὄλεθρον.</l>
<l>ἀλλὰ τί ἢ νῦν οὗτος ἀναίτιος ἄλγεα πάσχει</l>
<l>μὰψ ἕνεκʼ ἀλλοτρίων ἀχέων, κεχαρισμένα δʼ αἰεὶ</l>
<l>δῶρα θεοῖσι δίδωσι τοὶ οὐρανὸν εὐρὺν ἔχουσιν;</l>
<l n="300">ἀλλʼ ἄγεθʼ ἡμεῖς πέρ μιν ὑπὲκ θανάτου ἀγάγωμεν,</l>
<l>μή πως καὶ Κρονίδης κεχολώσεται, αἴ κεν Ἀχιλλεὺς</l>
<l>τόνδε κατακτείνῃ· μόριμον δέ οἵ ἐστʼ ἀλέασθαι,</l>
<l>ὄφρα μὴ ἄσπερμος γενεὴ καὶ ἄφαντος ὄληται</l>
<l>Δαρδάνου, ὃν Κρονίδης περὶ πάντων φίλατο παίδων</l>
<l n="305">οἳ ἕθεν ἐξεγένοντο γυναικῶν τε θνητάων.</l>
<l>ἤδη γὰρ Πριάμου γενεὴν ἔχθηρε Κρονίων·</l>
<l>νῦν δὲ δὴ Αἰνείαο βίη Τρώεσσιν ἀνάξει</l>
<l>καὶ παίδων παῖδες, τοί κεν μετόπισθε γένωνται.</l>
<milestone ed="p" n="309" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα βοῶπις πότνια Ἥρη·</l>
<q direct="unspecified">
<l n="310">ἐννοσίγαιʼ, αὐτὸς σὺ μετὰ φρεσὶ σῇσι νόησον</l>
<l>Αἰνείαν ἤ κέν μιν ἐρύσσεαι ἦ κεν ἐάσῃς</l>
<l>Πηλεΐδῃ Ἀχιλῆϊ δαμήμεναι, ἐσθλὸν ἐόντα.</l>
<l>ἤτοι μὲν γὰρ νῶϊ πολέας ὠμόσσαμεν ὅρκους</l>
<l>πᾶσι μετʼ ἀθανάτοισιν ἐγὼ καὶ Παλλὰς Ἀθήνη</l>
<l n="315">μή ποτʼ ἐπὶ Τρώεσσιν ἀλεξήσειν κακὸν ἦμαρ,</l>
<l>μηδʼ ὁπότʼ ἂν Τροίη μαλερῷ πυρὶ πᾶσα δάηται</l>
<l>καιομένη, καίωσι δʼ ἀρήϊοι υἷες Ἀχαιῶν.</l>
<l>
<milestone ed="P" unit="para"/>αὐτὰρ ἐπεὶ τό γʼ ἄκουσε Ποσειδάων ἐνοσίχθων,</l>
<l>βῆ ῥʼ ἴμεν ἄν τε μάχην καὶ ἀνὰ κλόνον ἐγχειάων,</l>
<l n="320">ἷξε δʼ ὅθʼ Αἰνείας ἠδʼ ὃ κλυτὸς ἦεν Ἀχιλλεύς.</l>
<l>αὐτίκα τῷ μὲν ἔπειτα κατʼ ὀφθαλμῶν χέεν ἀχλὺν</l>
<l>Πηλεΐδῃ Ἀχιλῆϊ· ὃ δὲ μελίην εὔχαλκον</l>
<l>ἀσπίδος ἐξέρυσεν μεγαλήτορος Αἰνείαο·</l>
<l>καὶ τὴν μὲν προπάροιθε ποδῶν Ἀχιλῆος ἔθηκεν,</l>
<l n="325">Αἰνείαν δʼ ἔσσευεν ἀπὸ χθονὸς ὑψόσʼ ἀείρας.</l>
<l>πολλὰς δὲ στίχας ἡρώων, πολλὰς δὲ καὶ ἵππων</l>
<l>Αἰνείας ὑπερᾶλτο θεοῦ ἀπὸ χειρὸς ὀρούσας,</l>
<l>ἷξε δʼ ἐπʼ ἐσχατιὴν πολυάϊκος πολέμοιο,</l>
<l>ἔνθά τε Καύκωνες πόλεμον μέτα θωρήσσοντο.</l>
<l n="330">τῷ δὲ μάλʼ ἐγγύθεν ἦλθε Ποσειδάων ἐνοσίχθων,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>Αἰνεία, τίς σʼ ὧδε θεῶν ἀτέοντα κελεύει</l>
<l>ἀντία Πηλεΐωνος ὑπερθύμοιο μάχεσθαι,</l>
<l>ὃς σεῦ ἅμα κρείσσων καὶ φίλτερος ἀθανάτοισιν;</l>
<l n="335">ἀλλʼ ἀναχωρῆσαι ὅτε κεν συμβλήσεαι αὐτῷ,</l>
<l>μὴ καὶ ὑπὲρ μοῖραν δόμον Ἄϊδος εἰσαφίκηαι.</l>
<l>αὐτὰρ ἐπεί κʼ Ἀχιλεὺς θάνατον καὶ πότμον ἐπίσπῃ,</l>
<l>θαρσήσας δὴ ἔπειτα μετὰ πρώτοισι μάχεσθαι·</l>
<l>οὐ μὲν γάρ τίς σʼ ἄλλος Ἀχαιῶν ἐξεναρίξει.</l>
<milestone ed="p" n="340" unit="card"/>
</q>
<l n="340">
<milestone ed="P" unit="para"/>ὣς εἰπὼν λίπεν αὐτόθʼ, ἐπεὶ διεπέφραδε πάντα.</l>
<l>αἶψα δʼ ἔπειτʼ Ἀχιλῆος ἀπʼ ὀφθαλμῶν σκέδασʼ ἀχλὺν</l>
<l>θεσπεσίην· ὃ δʼ ἔπειτα μέγʼ ἔξιδεν ὀφθαλμοῖσιν,</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<l>ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι·</l>
<l n="345">ἔγχος μὲν τόδε κεῖται ἐπὶ χθονός, οὐδέ τι φῶτα</l>
<l>λεύσσω, τῷ ἐφέηκα κατακτάμεναι μενεαίνων.</l>
<l>ἦ ῥα καὶ Αἰνείας φίλος ἀθανάτοισι θεοῖσιν</l>
<l>ἦεν· ἀτάρ μιν ἔφην μὰψ αὔτως εὐχετάασθαι.</l>
<l>ἐρρέτω· οὔ οἱ θυμὸς ἐμεῦ ἔτι πειρηθῆναι</l>
<l n="350">ἔσσεται, ὃς καὶ νῦν φύγεν ἄσμενος ἐκ θανάτοιο.</l>
<l>ἀλλʼ ἄγε δὴ Δαναοῖσι φιλοπτολέμοισι κελεύσας</l>
<l>τῶν ἄλλων Τρώων πειρήσομαι ἀντίος ἐλθών.</l>
<l>
<milestone ed="P" unit="para"/>ἦ, καὶ ἐπὶ στίχας ἆλτο, κέλευε δὲ φωτὶ ἑκάστῳ·</l>
<l>μηκέτι νῦν Τρώων ἑκὰς ἕστατε δῖοι Ἀχαιοί,</l>
<l n="355">ἀλλʼ ἄγʼ ἀνὴρ ἄντʼ ἀνδρὸς ἴτω, μεμάτω δὲ μάχεσθαι.</l>
<l>ἀργαλέον δέ μοί ἐστι καὶ ἰφθίμῳ περ ἐόντι</l>
<l>τοσσούσδʼ ἀνθρώπους ἐφέπειν καὶ πᾶσι μάχεσθαι·</l>
<l>οὐδέ κʼ Ἄρης, ὅς περ θεὸς ἄμβροτος, οὐδέ κʼ Ἀθήνη</l>
<l>τοσσῆσδʼ ὑσμίνης ἐφέποι στόμα καὶ πονέοιτο·</l>
<l n="360">ἀλλʼ ὅσσον μὲν ἐγὼ δύναμαι χερσίν τε ποσίν τε</l>
<l>καὶ σθένει, οὔ μʼ ἔτι φημὶ μεθησέμεν οὐδʼ ἠβαιόν,</l>
<l>ἀλλὰ μάλα στιχὸς εἶμι διαμπερές, οὐδέ τινʼ οἴω</l>
<l>Τρώων χαιρήσειν, ὅς τις σχεδὸν ἔγχεος ἔλθῃ.</l>
</q>
<l>
<milestone ed="P" unit="para"/>ὣς φάτʼ ἐποτρύνων· Τρώεσσι δὲ φαίδιμος Ἕκτωρ</l>
<l n="365">κέκλεθʼ ὁμοκλήσας, φάτο δʼ ἴμεναι ἄντʼ Ἀχιλῆος·</l>
<l>Τρῶες ὑπέρθυμοι μὴ δείδιτε Πηλεΐωνα.</l>
<l>καί κεν ἐγὼ ἐπέεσσι καὶ ἀθανάτοισι μαχοίμην,</l>
<l>ἔγχεϊ δʼ ἀργαλέον, ἐπεὶ ἦ πολὺ φέρτεροί εἰσιν.</l>
<l>οὐδʼ Ἀχιλεὺς πάντεσσι τέλος μύθοις ἐπιθήσει,</l>
<l n="370">ἀλλὰ τὸ μὲν τελέει, τὸ δὲ καὶ μεσσηγὺ κολούει.</l>
<l>τοῦ δʼ ἐγὼ ἀντίος εἶμι καὶ εἰ πυρὶ χεῖρας ἔοικεν,</l>
<l>εἰ πυρὶ χεῖρας ἔοικε, μένος δʼ αἴθωνι σιδήρῳ.</l>
<milestone ed="p" n="373" unit="card"/>
</q>
<l>
<milestone ed="P" unit="para"/>ὣς φάτʼ ἐποτρύνων, οἳ δʼ ἀντίοι ἔγχεʼ ἄειραν</l>
<l>Τρῶες· τῶν δʼ ἄμυδις μίχθη μένος, ὦρτο δʼ ἀϋτή.</l>
<l n="375">καὶ τότʼ ἄρʼ Ἕκτορα εἶπε παραστὰς Φοῖβος Ἀπόλλων·</l>
<l>Ἕκτορ μηκέτι πάμπαν Ἀχιλλῆϊ προμάχιζε,</l>
<l>ἀλλὰ κατὰ πληθύν τε καὶ ἐκ φλοίσβοιο δέδεξο,</l>
<l>μή πώς σʼ ἠὲ βάλῃ ἠὲ σχεδὸν ἄορι τύψῃ.</l>
</q>
<l>
<milestone ed="P" unit="para"/>ὣς ἔφαθʼ, Ἕκτωρ δʼ αὖτις ἐδύσετο οὐλαμὸν ἀνδρῶν</l>
<l n="380">ταρβήσας, ὅτʼ ἄκουσε θεοῦ ὄπα φωνήσαντος.</l>
<l>ἐν δʼ Ἀχιλεὺς Τρώεσσι θόρε φρεσὶν εἱμένος ἀλκὴν</l>
<l>σμερδαλέα ἰάχων, πρῶτον δʼ ἕλεν Ἰφιτίωνα</l>
<l>ἐσθλὸν Ὀτρυντεΐδην πολέων ἡγήτορα λαῶν,</l>
<l>ὃν νύμφη τέκε νηῒς Ὀτρυντῆϊ πτολιπόρθῳ</l>
<l n="385">Τμώλῳ ὕπο νιφόεντι Ὕδης ἐν πίονι δήμῳ·</l>
<l>τὸν δʼ ἰθὺς μεμαῶτα βάλʼ ἔγχεϊ δῖος Ἀχιλλεὺς</l>
<l>μέσσην κὰκ κεφαλήν· ἣ δʼ ἄνδιχα πᾶσα κεάσθη,</l>
<l>δούπησεν δὲ πεσών, ὃ δʼ ἐπεύξατο δῖος Ἀχιλλεύς·</l>
<q direct="unspecified">
<l>κεῖσαι Ὀτρυντεΐδη πάντων ἐκπαγλότατʼ ἀνδρῶν·</l>
<l n="390">ἐνθάδε τοι θάνατος, γενεὴ δέ τοί ἐστʼ ἐπὶ λίμνῃ</l>
<l>Γυγαίῃ, ὅθι τοι τέμενος πατρώϊόν ἐστιν</l>
<l>Ὕλλῳ ἐπʼ ἰχθυόεντι καὶ Ἕρμῳ δινήεντι.</l>
</q>
<l>
<milestone ed="P" unit="para"/>ὣς ἔφατʼ εὐχόμενος, τὸν δὲ σκότος ὄσσε κάλυψε.</l>
<l>τὸν μὲν Ἀχαιῶν ἵπποι ἐπισσώτροις δατέοντο</l>
<l n="395">πρώτῃ ἐν ὑσμίνῃ· ὃ δʼ ἐπʼ αὐτῷ Δημολέοντα</l>
<l>ἐσθλὸν ἀλεξητῆρα μάχης Ἀντήνορος υἱὸν</l>
<l>νύξε κατὰ κρόταφον, κυνέης διὰ χαλκοπαρῄου.</l>
<l>οὐδʼ ἄρα χαλκείη κόρυς ἔσχεθεν, ἀλλὰ διʼ αὐτῆς</l>
<l>αἰχμὴ ἱεμένη ῥῆξʼ ὀστέον, ἐγκέφαλος δὲ</l>
<l n="400">ἔνδον ἅπας πεπάλακτο· δάμασσε δέ μιν μεμαῶτα.</l>
<l>Ἱπποδάμαντα δʼ ἔπειτα καθʼ ἵππων ἀΐξαντα</l>
<l>πρόσθεν ἕθεν φεύγοντα μετάφρενον οὔτασε δουρί.</l>
<l>αὐτὰρ ὃ θυμὸν ἄϊσθε καὶ ἤρυγεν, ὡς ὅτε ταῦρος</l>
<l>ἤρυγεν ἑλκόμενος Ἑλικώνιον ἀμφὶ ἄνακτα</l>
<l n="405">κούρων ἑλκόντων· γάνυται δέ τε τοῖς ἐνοσίχθων·</l>
<l>ὣς ἄρα τόν γʼ ἐρυγόντα λίπʼ ὀστέα θυμὸς ἀγήνωρ·</l>
<l>αὐτὰρ ὃ βῆ σὺν δουρὶ μετʼ ἀντίθεον Πολύδωρον</l>
<l>Πριαμίδην. τὸν δʼ οὔ τι πατὴρ εἴασκε μάχεσθαι,</l>
<l>οὕνεκά οἱ μετὰ παισὶ νεώτατος ἔσκε γόνοιο,</l>
<l n="410">καί οἱ φίλτατος ἔσκε, πόδεσσι δὲ πάντας ἐνίκα</l>
<l>δὴ τότε νηπιέῃσι ποδῶν ἀρετὴν ἀναφαίνων</l>
<l>θῦνε διὰ προμάχων, εἷος φίλον ὤλεσε θυμόν.</l>
<l>τὸν βάλε μέσσον ἄκοντι ποδάρκης δῖος Ἀχιλλεὺς</l>
<l>νῶτα παραΐσσοντος, ὅθι ζωστῆρος ὀχῆες</l>
<l n="415">χρύσειοι σύνεχον καὶ διπλόος ἤντετο θώρηξ·</l>
<l>ἀντικρὺ δὲ διέσχε παρʼ ὀμφαλὸν ἔγχεος αἰχμή,</l>
<l>γνὺξ δʼ ἔριπʼ οἰμώξας, νεφέλη δέ μιν ἀμφεκάλυψε</l>
<l>κυανέη, προτὶ οἷ δʼ ἔλαβʼ ἔντερα χερσὶ λιασθείς.</l>
<milestone ed="p" n="419" unit="card"/>
<l>
<milestone ed="P" unit="para"/>Ἕκτωρ δʼ ὡς ἐνόησε κασίγνητον Πολύδωρον</l>
<l n="420">ἔντερα χερσὶν ἔχοντα λιαζόμενον ποτὶ γαίη</l>
<l>κάρ ῥά οἱ ὀφθαλμῶν κέχυτʼ ἀχλύς· οὐδʼ ἄρʼ ἔτʼ ἔτλη</l>
<l>δηρὸν ἑκὰς στρωφᾶσθʼ, ἀλλʼ ἀντίος ἦλθʼ Ἀχιλῆϊ</l>
<l>ὀξὺ δόρυ κραδάων φλογὶ εἴκελος· αὐτὰρ Ἀχιλλεὺς</l>
<l>ὡς εἶδʼ, ὣς ἀνεπᾶλτο, καὶ εὐχόμενος ἔπος ηὔδα·</l>
<q direct="unspecified">
<l n="425">ἐγγὺς ἀνὴρ ὃς ἐμόν γε μάλιστʼ ἐσεμάσσατο θυμόν,</l>
<l>ὅς μοι ἑταῖρον ἔπεφνε τετιμένον· οὐδʼ ἂν ἔτι δὴν</l>
<l>ἀλλήλους πτώσσοιμεν ἀνὰ πτολέμοιο γεφύρας.</l>
</q>
<l>
<milestone ed="P" unit="para"/>ἦ, καὶ ὑπόδρα ἰδὼν προσεφώνεεν Ἕκτορα δῖον·</l>
<q direct="unspecified">
<l>ἆσσον ἴθʼ ὥς κεν θᾶσσον ὀλέθρου πείραθʼ ἵκηαι.</l>
</q>
<l n="430">
<milestone ed="P" unit="para"/>τὸν δʼ οὐ ταρβήσας προσέφη κορυθαίολος Ἕκτωρ·</l>
<q direct="unspecified">
<l>Πηλεΐδη μὴ δὴ ἐπέεσσί με νηπύτιον ὣς</l>
<l>ἔλπεο δειδίξεσθαι, ἐπεὶ σάφα οἶδα καὶ αὐτὸς</l>
<l>ἠμὲν κερτομίας ἠδʼ αἴσυλα μυθήσασθαι.</l>
<l>οἶδα δʼ ὅτι σὺ μὲν ἐσθλός, ἐγὼ δὲ σέθεν πολὺ χείρων.</l>
<l n="435">ἀλλʼ ἤτοι μὲν ταῦτα θεῶν ἐν γούνασι κεῖται,</l>
<l>αἴ κέ σε χειρότερός περ ἐὼν ἀπὸ θυμὸν ἕλωμαι</l>
<l>δουρὶ βαλών, ἐπεὶ ἦ καὶ ἐμὸν βέλος ὀξὺ πάροιθεν.</l>
<l>
<milestone ed="P" unit="para"/>ἦ ῥα, καὶ ἀμπεπαλὼν προΐει δόρυ, καὶ τό γʼ Ἀθήνη</l>
<l>πνοιῇ Ἀχιλλῆος πάλιν ἔτραπε κυδαλίμοιο</l>
<l n="440">ἦκα μάλα ψύξασα· τὸ δʼ ἂψ ἵκεθʼ Ἕκτορα δῖον,</l>
<l>αὐτοῦ δὲ προπάροιθε ποδῶν πέσεν. αὐτὰρ Ἀχιλλεὺς</l>
<l>ἐμμεμαὼς ἐπόρουσε κατακτάμεναι μενεαίνων,</l>
<l>σμερδαλέα ἰάχων· τὸν δʼ ἐξήρπαξεν Ἀπόλλων</l>
<l>ῥεῖα μάλʼ ὥς τε θεός, ἐκάλυψε δʼ ἄρʼ ἠέρι πολλῇ.</l>
<l n="445">τρὶς μὲν ἔπειτʼ ἐπόρουσε ποδάρκης δῖος Ἀχιλλεὺς</l>
<l>ἔγχεϊ χαλκείῳ, τρὶς δʼ ἠέρα τύψε βαθεῖαν.</l>
<l>ἀλλʼ ὅτε δὴ τὸ τέταρτον ἐπέσσυτο δαίμονι ἶσος,</l>
<l>δεινὰ δʼ ὁμοκλήσας ἔπεα πτερόεντα προσηύδα·</l>
<q direct="unspecified">
<l>ἐξ αὖ νῦν ἔφυγες θάνατον κύον· ἦ τέ τοι ἄγχι</l>
<l n="450">ἦλθε κακόν· νῦν αὖτέ σʼ ἐρύσατο Φοῖβος Ἀπόλλων,</l>
<l>ᾧ μέλλεις εὔχεσθαι ἰὼν ἐς δοῦπον ἀκόντων.</l>
<l>ἦ θήν σʼ ἐξανύω γε καὶ ὕστερον ἀντιβολήσας,</l>
<l>εἴ πού τις καὶ ἔμοιγε θεῶν ἐπιτάρροθός ἐστι.</l>
<l>νῦν αὖ τοὺς ἄλλους ἐπιείσομαι, ὅν κε κιχείω.</l>
<milestone ed="p" n="455" unit="card"/>
</q>
<l n="455">
<milestone ed="P" unit="para"/>ὣς εἰπὼν Δρύοπʼ οὖτα κατʼ αὐχένα μέσσον ἄκοντι·</l>
<l>ἤριπε δὲ προπάροιθε ποδῶν· ὃ δὲ τὸν μὲν ἔασε,</l>
<l>Δημοῦχον δὲ Φιλητορίδην ἠΰν τε μέγαν τε</l>
<l>κὰγ γόνυ δουρὶ βαλὼν ἠρύκακε. τὸν μὲν ἔπειτα</l>
<l>οὐτάζων ξίφεϊ μεγάλῳ ἐξαίνυτο θυμόν·</l>
<l n="460">αὐτὰρ ὃ Λαόγονον καὶ Δάρδανον υἷε Βίαντος</l>
<l>ἄμφω ἐφορμηθεὶς ἐξ ἵππων ὦσε χαμᾶζε,</l>
<l>τὸν μὲν δουρὶ βαλών, τὸν δὲ σχεδὸν ἄορι τύψας.</l>
<l>Τρῶα δʼ Ἀλαστορίδην, ὃ μὲν ἀντίος ἤλυθε γούνων,</l>
<l>εἴ πώς εὑ πεφίδοιτο λαβὼν καὶ ζωὸν ἀφείη</l>
<l n="465">μηδὲ κατακτείνειεν ὁμηλικίην ἐλεήσας,</l>
<l>νήπιος, οὐδὲ τὸ ᾔδη ὃ οὐ πείσεσθαι ἔμελλεν·</l>
<l>οὐ γάρ τι γλυκύθυμος ἀνὴρ ἦν οὐδʼ ἀγανόφρων,</l>
<l>ἀλλὰ μάλʼ ἐμμεμαώς· ὃ μὲν ἥπτετο χείρεσι γούνων</l>
<l>ἱέμενος λίσσεσθʼ, ὃ δὲ φασγάνῳ οὖτα καθʼ ἧπαρ·</l>
<l n="470">ἐκ δέ οἱ ἧπαρ ὄλισθεν, ἀτὰρ μέλαν αἷμα κατʼ αὐτοῦ</l>
<l>κόλπον ἐνέπλησεν· τὸν δὲ σκότος ὄσσε κάλυψε</l>
<l>θυμοῦ δευόμενον· ὃ δὲ Μούλιον οὖτα παραστὰς</l>
<l>δουρὶ κατʼ οὖς· εἶθαρ δὲ διʼ οὔατος ἦλθʼ ἑτέροιο</l>
<l>αἰχμὴ χαλκείη· ὃ δʼ Ἀγήνορος υἱὸν Ἔχεκλον</l>
<l n="475">μέσσην κὰκ κεφαλὴν ξίφει ἤλασε κωπήεντι,</l>
<l>πᾶν δʼ ὑπεθερμάνθη ξίφος αἵματι· τὸν δὲ κατʼ ὄσσε</l>
<l>ἔλλαβε πορφύρεος θάνατος καὶ μοῖρα κραταιή.</l>
<l>Δευκαλίωνα δʼ ἔπειθʼ, ἵνα τε ξυνέχουσι τένοντες</l>
<l>ἀγκῶνος, τῇ τόν γε φίλης διὰ χειρὸς ἔπειρεν</l>
<l n="480">αἰχμῇ χαλκείῃ· ὃ δέ μιν μένε χεῖρα βαρυνθεὶς</l>
<l>πρόσθʼ ὁρόων θάνατον· ὃ δὲ φασγάνῳ αὐχένα θείνας</l>
<l>τῆλʼ αὐτῇ πήληκι κάρη βάλε· μυελὸς αὖτε</l>
<l>σφονδυλίων ἔκπαλθʼ, ὃ δʼ ἐπὶ χθονὶ κεῖτο τανυσθείς.</l>
<l>αὐτὰρ ὃ βῆ ῥʼ ἰέναι μετʼ ἀμύμονα Πείρεω υἱὸν</l>
<l n="485">Ῥίγμον, ὃς ἐκ Θρῄκης ἐριβώλακος εἰληλούθει·</l>
<l>τὸν βάλε μέσσον ἄκοντι, πάγη δʼ ἐν νηδύϊ χαλκός,</l>
<l>ἤριπε δʼ ἐξ ὀχέων· ὃ δʼ Ἀρηΐθοον θεράποντα</l>
<l>ἂψ ἵππους στρέψαντα μετάφρενον ὀξέϊ δουρὶ</l>
<l>νύξʼ, ἀπὸ δʼ ἅρματος ὦσε· κυκήθησαν δέ οἱ ἵπποι.</l>
<milestone ed="p" n="490" unit="card"/>
</q>
<l n="490">
<milestone ed="P" unit="para"/>ὡς δʼ ἀναμαιμάει βαθέʼ ἄγκεα θεσπιδαὲς πῦρ</l>
<l>οὔρεος ἀζαλέοιο, βαθεῖα δὲ καίεται ὕλη,</l>
<l>πάντῃ τε κλονέων ἄνεμος φλόγα εἰλυφάζει,</l>
<l>ὣς ὅ γε πάντῃ θῦνε σὺν ἔγχεϊ δαίμονι ἶσος</l>
<l>κτεινομένους ἐφέπων· ῥέε δʼ αἵματι γαῖα μέλαινα.</l>
<l n="495">ὡς δʼ ὅτε τις ζεύξῃ βόας ἄρσενας εὐρυμετώπους</l>
<l>τριβέμεναι κρῖ λευκὸν ἐϋκτιμένῃ ἐν ἀλωῇ,</l>
<l>ῥίμφά τε λέπτʼ ἐγένοντο βοῶν ὑπὸ πόσσʼ ἐριμύκων,</l>
<l>ὣς ὑπʼ Ἀχιλλῆος μεγαθύμου μώνυχες ἵπποι</l>
<l>στεῖβον ὁμοῦ νέκυάς τε καὶ ἀσπίδας· αἵματι δʼ ἄξων</l>
<l n="500">νέρθεν ἅπας πεπάλακτο καὶ ἄντυγες αἳ περὶ δίφρον,</l>
<l>ἃς ἄρʼ ἀφʼ ἱππείων ὁπλέων ῥαθάμιγγες ἔβαλλον</l>
<l>αἵ τʼ ἀπʼ ἐπισσώτρων· ὃ δὲ ἵετο κῦδος ἀρέσθαι</l>
<l>Πηλεΐδης, λύθρῳ δὲ παλάσσετο χεῖρας ἀάπτους.</l>
</div1>
<div1 type="Book" n="21">
<milestone ed="p" n="1" unit="card"/>
<l>ἀλλʼ ὅτε δὴ πόρον ἷξον ἐϋρρεῖος ποταμοῖο</l>
<l>Ξάνθου δινήεντος, ὃν ἀθάνατος τέκετο Ζεύς,</l>
<l>ἔνθα διατμήξας τοὺς μὲν πεδίον δὲ δίωκε</l>
<l>πρὸς πόλιν, ᾗ περ Ἀχαιοὶ ἀτυζόμενοι φοβέοντο</l>
<l n="5">ἤματι τῷ προτέρῳ, ὅτε μαίνετο φαίδιμος Ἕκτωρ·</l>
<l>τῇ ῥʼ οἵ γε προχέοντο πεφυζότες, ἠέρα δʼ Ἥρη</l>
<l>πίτνα πρόσθε βαθεῖαν ἐρυκέμεν· ἡμίσεες δὲ</l>
<l>ἐς ποταμὸν εἰλεῦντο βαθύρροον ἀργυροδίνην,</l>
<l>ἐν δʼ ἔπεσον μεγάλῳ πατάγῳ, βράχε δʼ αἰπὰ ῥέεθρα,</l>
<l n="10">ὄχθαι δʼ ἀμφὶ περὶ μεγάλʼ ἴαχον· οἳ δʼ ἀλαλητῷ</l>
<l>ἔννεον ἔνθα καὶ ἔνθα ἑλισσόμενοι περὶ δίνας.</l>
<l>ὡς δʼ ὅθʼ ὑπὸ ῥιπῆς πυρὸς ἀκρίδες ἠερέθονται</l>
<l>φευγέμεναι ποταμὸν δέ· τὸ δὲ φλέγει ἀκάματον πῦρ</l>
<l>ὄρμενον ἐξαίφνης, ταὶ δὲ πτώσσουσι καθʼ ὕδωρ·</l>
<l n="15">ὣς ὑπʼ Ἀχιλλῆος Ξάνθου βαθυδινήεντος</l>
<l>πλῆτο ῥόος κελάδων ἐπιμὶξ ἵππων τε καὶ ἀνδρῶν.</l>
<l>
<milestone ed="P" unit="para"/>αὐτὰρ ὃ διογενὴς δόρυ μὲν λίπεν αὐτοῦ ἐπʼ ὄχθῃ</l>
<l>κεκλιμένον μυρίκῃσιν, ὃ δʼ ἔσθορε δαίμονι ἶσος</l>
<l>φάσγανον οἶον ἔχων, κακὰ δὲ φρεσὶ μήδετο ἔργα,</l>
<l n="20">τύπτε δʼ ἐπιστροφάδην· τῶν δὲ στόνος ὄρνυτʼ ἀεικὴς</l>
<l>ἄορι θεινομένων, ἐρυθαίνετο δʼ αἵματι ὕδωρ.</l>
<l>ὡς δʼ ὑπὸ δελφῖνος μεγακήτεος ἰχθύες ἄλλοι</l>
<l>φεύγοντες πιμπλᾶσι μυχοὺς λιμένος εὐόρμου</l>
<l>δειδιότες· μάλα γάρ τε κατεσθίει ὅν κε λάβῃσιν·</l>
<l n="25">ὣς Τρῶες ποταμοῖο κατὰ δεινοῖο ῥέεθρα</l>
<l>πτῶσσον ὑπὸ κρημνούς. ὃ δʼ ἐπεὶ κάμε χεῖρας ἐναίρων,</l>
<l>ζωοὺς ἐκ ποταμοῖο δυώδεκα λέξατο κούρους</l>
<l>ποινὴν Πατρόκλοιο Μενοιτιάδαο θανόντος·</l>
<l>τοὺς ἐξῆγε θύραζε τεθηπότας ἠΰτε νεβρούς,</l>
<l n="30">δῆσε δʼ ὀπίσσω χεῖρας ἐϋτμήτοισιν ἱμᾶσι,</l>
<l>τοὺς αὐτοὶ φορέεσκον ἐπὶ στρεπτοῖσι χιτῶσι,</l>
<l>δῶκε δʼ ἑταίροισιν κατάγειν κοίλας ἐπὶ νῆας.</l>
<l>αὐτὰρ ὃ ἂψ ἐπόρουσε δαϊζέμεναι μενεαίνων.</l>
<milestone ed="p" n="34" unit="card"/>
<l>
<milestone ed="P" unit="para"/>ἔνθʼ υἷι Πριάμοιο συνήντετο Δαρδανίδαο</l>
<l n="35">ἐκ ποταμοῦ φεύγοντι Λυκάονι, τόν ῥά ποτʼ αὐτὸς</l>
<l>ἦγε λαβὼν ἐκ πατρὸς ἀλωῆς οὐκ ἐθέλοντα</l>
<l>ἐννύχιος προμολών· ὃ δʼ ἐρινεὸν ὀξέϊ χαλκῷ</l>
<l>τάμνε νέους ὄρπηκας, ἵνʼ ἅρματος ἄντυγες εἶεν·</l>
<l>τῷ δʼ ἄρʼ ἀνώϊστον κακὸν ἤλυθε δῖος Ἀχιλλεύς.</l>
<l n="40">καὶ τότε μέν μιν Λῆμνον ἐϋκτιμένην ἐπέρασσε</l>
<l>νηυσὶν ἄγων, ἀτὰρ υἱὸς Ἰήσονος ὦνον ἔδωκε·</l>
<l>κεῖθεν δὲ ξεῖνός μιν ἐλύσατο πολλὰ δʼ ἔδωκεν</l>
<l>Ἴμβριος Ἠετίων, πέμψεν δʼ ἐς δῖαν Ἀρίσβην·</l>
<l>ἔνθεν ὑπεκπροφυγὼν πατρώϊον ἵκετο δῶμα.</l>
<l n="45">ἕνδεκα δʼ ἤματα θυμὸν ἐτέρπετο οἷσι φίλοισιν</l>
<l>ἐλθὼν ἐκ Λήμνοιο· δυωδεκάτῃ δέ μιν αὖτις</l>
<l>χερσὶν Ἀχιλλῆος θεὸς ἔμβαλεν, ὅς μιν ἔμελλε</l>
<l>πέμψειν εἰς Ἀΐδαο καὶ οὐκ ἐθέλοντα νέεσθαι.</l>
<l>τὸν δʼ ὡς οὖν ἐνόησε ποδάρκης δῖος Ἀχιλλεὺς</l>
<l n="50">γυμνὸν ἄτερ κόρυθός τε καὶ ἀσπίδος, οὐδʼ ἔχεν ἔγχος,</l>
<l>ἀλλὰ τὰ μέν ῥʼ ἀπὸ πάντα χαμαὶ βάλε· τεῖρε γὰρ ἱδρὼς</l>
<l>φεύγοντʼ ἐκ ποταμοῦ, κάματος δʼ ὑπὸ γούνατʼ ἐδάμνα·</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<q direct="unspecified">
<l>ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι·</l>
<l n="55">ἦ μάλα δὴ Τρῶες μεγαλήτορες οὕς περ ἔπεφνον</l>
<l>αὖτις ἀναστήσονται ὑπὸ ζόφου ἠερόεντος,</l>
<l>οἷον δὴ καὶ ὅδʼ ἦλθε φυγὼν ὕπο νηλεὲς ἦμαρ</l>
<l>Λῆμνον ἐς ἠγαθέην πεπερημένος· οὐδέ μιν ἔσχε</l>
<l>πόντος ἁλὸς πολιῆς, ὃ πολέας ἀέκοντας ἐρύκει.</l>
<l n="60">ἀλλʼ ἄγε δὴ καὶ δουρὸς ἀκωκῆς ἡμετέροιο</l>
<l>γεύσεται, ὄφρα ἴδωμαι ἐνὶ φρεσὶν ἠδὲ δαείω</l>
<l>ἢ ἄρʼ ὁμῶς καὶ κεῖθεν ἐλεύσεται, ἦ μιν ἐρύξει</l>
<l>γῆ φυσίζοος, ἥ τε κατὰ κρατερόν περ ἐρύκει.</l>
</q>
<milestone ed="p" n="64" unit="card"/>
<l>
<milestone ed="P" unit="para"/>ὣς ὅρμαινε μένων· ὃ δέ οἱ σχεδὸν ἦλθε τεθηπὼς</l>
<l n="65">γούνων ἅψασθαι μεμαώς, περὶ δʼ ἤθελε θυμῷ</l>
<l>ἐκφυγέειν θάνατόν τε κακὸν καὶ κῆρα μέλαιναν.</l>
<l>ἤτοι ὃ μὲν δόρυ μακρὸν ἀνέσχετο δῖος Ἀχιλλεὺς</l>
<l>οὐτάμεναι μεμαώς, ὃ δʼ ὑπέδραμε καὶ λάβε γούνων</l>
<l>κύψας· ἐγχείη δʼ ἄρʼ ὑπὲρ νώτου ἐνὶ γαίῃ</l>
<l n="70">ἔστη ἱεμένη χροὸς ἄμεναι ἀνδρομέοιο.</l>
<l>αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων,</l>
<l>τῇ δʼ ἑτέρῃ ἔχεν ἔγχος ἀκαχμένον οὐδὲ μεθίει·</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>γουνοῦμαι σʼ Ἀχιλεῦ· σὺ δέ μʼ αἴδεο καί μʼ ἐλέησον·</l>
<l n="75">ἀντί τοί εἰμʼ ἱκέταο διοτρεφὲς αἰδοίοιο·</l>
<l>πὰρ γὰρ σοὶ πρώτῳ πασάμην Δημήτερος ἀκτὴν</l>
<l>ἤματι τῷ ὅτε μʼ εἷλες ἐϋκτιμένῃ ἐν ἀλωῇ,</l>
<l>καί μʼ ἐπέρασσας ἄνευθεν ἄγων πατρός τε φίλων τε</l>
<l>Λῆμνον ἐς ἠγαθέην, ἑκατόμβοιον δέ τοι ἦλφον.</l>
<l n="80">νῦν δὲ λύμην τρὶς τόσσα πορών· ἠὼς δέ μοί ἐστιν</l>
<l>ἥδε δυωδεκάτη, ὅτʼ ἐς Ἴλιον εἰλήλουθα</l>
<l>πολλὰ παθών· νῦν αὖ με τεῇς ἐν χερσὶν ἔθηκε</l>
<l>μοῖρʼ ὀλοή· μέλλω που ἀπεχθέσθαι Διὶ πατρί,</l>
<l>ὅς με σοὶ αὖτις δῶκε· μινυνθάδιον δέ με μήτηρ</l>
<l n="85">γείνατο Λαοθόη θυγάτηρ Ἄλταο γέροντος</l>
<l>Ἄλτεω, ὃς Λελέγεσσι φιλοπτολέμοισιν ἀνάσσει</l>
<l>Πήδασον αἰπήεσσαν ἔχων ἐπὶ Σατνιόεντι.</l>
<l>τοῦ δʼ ἔχε θυγατέρα Πρίαμος, πολλὰς δὲ καὶ ἄλλας·</l>
<l>τῆς δὲ δύω γενόμεσθα, σὺ δʼ ἄμφω δειροτομήσεις,</l>
<l n="90">ἤτοι τὸν πρώτοισι μετὰ πρυλέεσσι δάμασσας</l>
<l>ἀντίθεον Πολύδωρον, ἐπεὶ βάλες ὀξέϊ δουρί·</l>
<l>νῦν δὲ δὴ ἐνθάδʼ ἐμοὶ κακὸν ἔσσεται· οὐ γὰρ ὀΐω</l>
<l>σὰς χεῖρας φεύξεσθαι, ἐπεί ῥʼ ἐπέλασσέ γε δαίμων.</l>
<l>ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσι·</l>
<l n="95">μή με κτεῖνʼ, ἐπεὶ οὐχ ὁμογάστριος Ἕκτορός εἰμι,</l>
<l>ὅς τοι ἑταῖρον ἔπεφνεν ἐνηέα τε κρατερόν τε.</l>
<milestone ed="p" n="97" unit="card"/>
</q>
<l>
<milestone ed="P" unit="para"/>ὣς ἄρα μιν Πριάμοιο προσηύδα φαίδιμος υἱὸς</l>
<q direct="unspecified">
<l>λισσόμενος ἐπέεσσιν, ἀμείλικτον δʼ ὄπʼ ἄκουσε·</l>
<l>νήπιε μή μοι ἄποινα πιφαύσκεο μηδʼ ἀγόρευε·</l>
<l n="100">πρὶν μὲν γὰρ Πάτροκλον ἐπισπεῖν αἴσιμον ἦμαρ</l>
<l>τόφρά τί μοι πεφιδέσθαι ἐνὶ φρεσὶ φίλτερον ἦεν</l>
<l>Τρώων, καὶ πολλοὺς ζωοὺς ἕλον ἠδʼ ἐπέρασσα·</l>
<l>νῦν δʼ οὐκ ἔσθʼ ὅς τις θάνατον φύγῃ ὅν κε θεός γε</l>
<l>Ἰλίου προπάροιθεν ἐμῇς ἐν χερσὶ βάλῃσι</l>
<l n="105">καὶ πάντων Τρώων, περὶ δʼ αὖ Πριάμοιό γε παίδων.</l>
<l>ἀλλὰ φίλος θάνε καὶ σύ· τί ἦ ὀλοφύρεαι οὕτως;</l>
<l>κάτθανε καὶ Πάτροκλος, ὅ περ σέο πολλὸν ἀμείνων.</l>
<l>οὐχ ὁράᾳς οἷος καὶ ἐγὼ καλός τε μέγας τε;</l>
<l>πατρὸς δʼ εἴμʼ ἀγαθοῖο, θεὰ δέ με γείνατο μήτηρ·</l>
<l n="110">ἀλλʼ ἔπι τοι καὶ ἐμοὶ θάνατος καὶ μοῖρα κραταιή·</l>
<l>ἔσσεται ἢ ἠὼς ἢ δείλη ἢ μέσον ἦμαρ</l>
<l>ὁππότε τις καὶ ἐμεῖο Ἄρῃ ἐκ θυμὸν ἕληται</l>
<l>ἢ ὅ γε δουρὶ βαλὼν ἢ ἀπὸ νευρῆφιν ὀϊστῷ.</l>
</q>
<l>
<milestone ed="P" unit="para"/>ὣς φάτο, τοῦ δʼ αὐτοῦ λύτο γούνατα καὶ φίλον ἦτορ·</l>
<l n="115">ἔγχος μέν ῥʼ ἀφέηκεν, ὃ δʼ ἕζετο χεῖρε πετάσσας</l>
<l>ἀμφοτέρας· Ἀχιλεὺς δὲ ἐρυσσάμενος ξίφος ὀξὺ</l>
<l>τύψε κατὰ κληῗδα παρʼ αὐχένα, πᾶν δέ οἱ εἴσω</l>
<l>δῦ ξίφος ἄμφηκες· ὃ δʼ ἄρα πρηνὴς ἐπὶ γαίῃ</l>
<l>κεῖτο ταθείς, ἐκ δʼ αἷμα μέλαν ῥέε, δεῦε δὲ γαῖαν.</l>
<l n="120">τὸν δʼ Ἀχιλεὺς ποταμὸν δὲ λαβὼν ποδὸς ἧκε φέρεσθαι,</l>
<l>καί οἱ ἐπευχόμενος ἔπεα πτερόεντʼ ἀγόρευεν·</l>
<q direct="unspecified">
<l>ἐνταυθοῖ νῦν κεῖσο μετʼ ἰχθύσιν, οἵ σʼ ὠτειλὴν</l>
<l>αἷμʼ ἀπολιχμήσονται ἀκηδέες· οὐδέ σε μήτηρ</l>
<l>ἐνθεμένη λεχέεσσι γοήσεται, ἀλλὰ Σκάμανδρος</l>
<l n="125">οἴσει δινήεις εἴσω ἁλὸς εὐρέα κόλπον·</l>
<l>θρῴσκων τις κατὰ κῦμα μέλαιναν φρῖχʼ ὑπαΐξει</l>
<l>ἰχθύς, ὅς κε φάγῃσι Λυκάονος ἀργέτα δημόν.</l>
<l>φθείρεσθʼ εἰς ὅ κεν ἄστυ κιχείομεν Ἰλίου ἱρῆς</l>
<l>ὑμεῖς μὲν φεύγοντες, ἐγὼ δʼ ὄπιθεν κεραΐζων.</l>
<l n="130">οὐδʼ ὑμῖν ποταμός περ ἐΰρροος ἀργυροδίνης</l>
<l>ἀρκέσει, ᾧ δὴ δηθὰ πολέας ἱερεύετε ταύρους,</l>
<l>ζωοὺς δʼ ἐν δίνῃσι καθίετε μώνυχας ἵππους.</l>
<l>ἀλλὰ καὶ ὧς ὀλέεσθε κακὸν μόρον, εἰς ὅ κε πάντες</l>
<l>τίσετε Πατρόκλοιο φόνον καὶ λοιγὸν Ἀχαιῶν,</l>
<l n="135">οὓς ἐπὶ νηυσὶ θοῇσιν ἐπέφνετε νόσφιν ἐμεῖο.</l>
<milestone ed="p" n="136" unit="card"/>
</q>
<l>
<milestone ed="P" unit="para"/>ὣς ἄρʼ ἔφη, ποταμὸς δὲ χολώσατο κηρόθι μᾶλλον,</l>
<l>ὅρμηνεν δʼ ἀνὰ θυμὸν ὅπως παύσειε πόνοιο</l>
<l>δῖον Ἀχιλλῆα, Τρώεσσι δὲ λοιγὸν ἀλάλκοι.</l>
<l>τόφρα δὲ Πηλέος υἱὸς ἔχων δολιχόσκιον ἔγχος</l>
<l n="140">Ἀστεροπαίῳ ἐπᾶλτο κατακτάμεναι μενεαίνων</l>
<l>υἱέϊ Πηλεγόνος· τὸν δʼ Ἀξιὸς εὐρυρέεθρος</l>
<l>γείνατο καὶ Περίβοια Ἀκεσσαμενοῖο θυγατρῶν</l>
<l>πρεσβυτάτη· τῇ γάρ ῥα μίγη ποταμὸς βαθυδίνης.</l>
<l>τῷ ῥʼ Ἀχιλεὺς ἐπόρουσεν, ὃ δʼ ἀντίος ἐκ ποταμοῖο</l>
<l n="145">ἔστη ἔχων δύο δοῦρε· μένος δέ οἱ ἐν φρεσὶ θῆκε</l>
<l>Ξάνθος, ἐπεὶ κεχόλωτο δαϊκταμένων αἰζηῶν,</l>
<l>τοὺς Ἀχιλεὺς ἐδάϊζε κατὰ ῥόον οὐδʼ ἐλέαιρεν.</l>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>τὸν πρότερος προσέειπε ποδάρκης δῖος Ἀχιλλεύς·</l>
<q direct="unspecified">
<l n="150">τίς πόθεν εἰς ἀνδρῶν ὅ μευ ἔτλης ἀντίος ἐλθεῖν;</l>
<l>δυστήνων δέ τε παῖδες ἐμῷ μένει ἀντιόωσι.</l>
</q>
<l>
<milestone ed="P" unit="para"/>τὸν δʼ αὖ Πηλεγόνος προσεφώνεε φαίδιμος υἱός·</l>
<q direct="unspecified">
<l>Πηλεΐδη μεγάθυμε τί ἦ γενεὴν ἐρεείνεις;</l>
<l>εἴμʼ ἐκ Παιονίης ἐριβώλου τηλόθʼ ἐούσης</l>
<l n="155">Παίονας ἄνδρας ἄγων δολιχεγχέας· ἥδε δέ μοι νῦν</l>
<l>ἠὼς ἑνδεκάτη ὅτε Ἴλιον εἰλήλουθα.</l>
<l>αὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος</l>
<l>Ἀξιοῦ, ὃς κάλλιστον ὕδωρ ἐπὶ γαῖαν ἵησιν,</l>
<l>ὃς τέκε Πηλεγόνα κλυτὸν ἔγχεϊ· τὸν δʼ ἐμέ φασι</l>
<l n="160">γείνασθαι· νῦν αὖτε μαχώμεθα φαίδιμʼ Ἀχιλλεῦ.</l>
<milestone ed="p" n="161" unit="card"/>
</q>
<l>
<milestone ed="P" unit="para"/>ὣς φάτʼ ἀπειλήσας, ὃ δʼ ἀνέσχετο δῖος Ἀχιλλεὺς</l>
<l>Πηλιάδα μελίην· ὃ δʼ ἁμαρτῇ δούρασιν ἀμφὶς</l>
<l>ἥρως Ἀστεροπαῖος, ἐπεὶ περιδέξιος ἦεν.</l>
<l>καί ῥʼ ἑτέρῳ μὲν δουρὶ σάκος βάλεν, οὐδὲ διὰ πρὸ</l>
<l n="165">ῥῆξε σάκος· χρυσὸς γὰρ ἐρύκακε δῶρα θεοῖο·</l>
<l>τῷ δʼ ἑτέρῳ μιν πῆχυν ἐπιγράβδην βάλε χειρὸς</l>
<l>δεξιτερῆς, σύτο δʼ αἷμα κελαινεφές· ἣ δʼ ὑπὲρ αὐτοῦ</l>
<l>γαίῃ ἐνεστήρικτο λιλαιομένη χροὸς ἆσαι.</l>
<l>δεύτερος αὖτʼ Ἀχιλεὺς μελίην ἰθυπτίωνα</l>
<l n="170">Ἀστεροπαίῳ ἐφῆκε κατακτάμεναι μενεαίνων.</l>
<l>καὶ τοῦ μέν ῥʼ ἀφάμαρτεν, ὃ δʼ ὑψηλὴν βάλεν ὄχθην,</l>
<l>μεσσοπαγὲς δʼ ἄρʼ ἔθηκε κατʼ ὄχθης μείλινον ἔγχος.</l>
<l>Πηλεΐδης δʼ ἄορ ὀξὺ ἐρυσσάμενος παρὰ μηροῦ</l>
<l>ἆλτʼ ἐπί οἱ μεμαώς· ὃ δʼ ἄρα μελίην Ἀχιλῆος</l>
<l n="175">οὐ δύνατʼ ἐκ κρημνοῖο ἐρύσσαι χειρὶ παχείῃ.</l>
<l>τρὶς μέν μιν πελέμιξεν ἐρύσσασθαι μενεαίνων,</l>
<l>τρὶς δὲ μεθῆκε βίης· τὸ δὲ τέτρατον ἤθελε θυμῷ</l>
<l>ἆξαι ἐπιγνάμψας δόρυ μείλινον Αἰακίδαο,</l>
<l>ἀλλὰ πρὶν Ἀχιλεὺς σχεδὸν ἄορι θυμὸν ἀπηύρα.</l>
<l n="180">γαστέρα γάρ μιν τύψε παρʼ ὀμφαλόν, ἐκ δʼ ἄρα πᾶσαι</l>
<l>χύντο χαμαὶ χολάδες· τὸν δὲ σκότος ὄσσε κάλυψεν</l>
<l>ἀσθμαίνοντʼ· Ἀχιλεὺς δʼ ἄρʼ ἐνὶ στήθεσσιν ὀρούσας</l>
<l>τεύχεά τʼ ἐξενάριξε καὶ εὐχόμενος ἔπος ηὔδα·</l>
<q direct="unspecified">
<l>κεῖσʼ οὕτως· χαλεπόν τοι ἐρισθενέος Κρονίωνος</l>
<l n="185">παισὶν ἐριζέμεναι ποταμοῖό περ ἐκγεγαῶτι.</l>
<l>φῆσθα σὺ μὲν ποταμοῦ γένος ἔμμεναι εὐρὺ ῥέοντος,</l>
<l>αὐτὰρ ἐγὼ γενεὴν μεγάλου Διὸς εὔχομαι εἶναι.</l>
<l>τίκτέ μʼ ἀνὴρ πολλοῖσιν ἀνάσσων Μυρμιδόνεσσι</l>
<l>Πηλεὺς Αἰακίδης· ὃ δʼ ἄρʼ Αἰακὸς ἐκ Διὸς ἦεν.</l>
<l n="190">τὼ κρείσσων μὲν Ζεὺς ποταμῶν ἁλιμυρηέντων,</l>
<l>κρείσσων αὖτε Διὸς γενεὴ ποταμοῖο τέτυκται.</l>
<l>καὶ γὰρ σοὶ ποταμός γε πάρα μέγας, εἰ δύναταί τι</l>
<l>χραισμεῖν· ἀλλʼ οὐκ ἔστι Διὶ Κρονίωνι μάχεσθαι,</l>
<l>τῷ οὐδὲ κρείων Ἀχελώϊος ἰσοφαρίζει,</l>
<l n="195">οὐδὲ βαθυρρείταο μέγα σθένος Ὠκεανοῖο,</l>
<l>ἐξ οὗ περ πάντες ποταμοὶ καὶ πᾶσα θάλασσα</l>
<l>καὶ πᾶσαι κρῆναι καὶ φρείατα μακρὰ νάουσιν·</l>
<l>ἀλλὰ καὶ ὃς δείδοικε Διὸς μεγάλοιο κεραυνὸν</l>
<l>δεινήν τε βροντήν, ὅτʼ ἀπʼ οὐρανόθεν σμαραγήσῃ.</l>
</q>
<milestone ed="p" n="200" unit="card"/>
<l n="200">
<milestone ed="P" unit="para"/>ἦ ῥα, καὶ ἐκ κρημνοῖο ἐρύσσατο χάλκεον ἔγχος,</l>
<l>τὸν δὲ κατʼ αὐτόθι λεῖπεν, ἐπεὶ φίλον ἦτορ ἀπηύρα,</l>
<l>κείμενον ἐν ψαμάθοισι, δίαινε δέ μιν μέλαν ὕδωρ.</l>
<l>τὸν μὲν ἄρʼ ἐγχέλυές τε καὶ ἰχθύες ἀμφεπένοντο</l>
<l>δημὸν ἐρεπτόμενοι ἐπινεφρίδιον κείροντες·</l>
<l n="205">αὐτὰρ ὃ βῆ ῥʼ ἰέναι μετὰ Παίονας ἱπποκορυστάς,</l>
<l>οἵ ῥʼ ἔτι πὰρ ποταμὸν πεφοβήατο δινήεντα,</l>
<l>ὡς εἶδον τὸν ἄριστον ἐνὶ κρατερῇ ὑσμίνῃ</l>
<l>χέρσʼ ὕπο Πηλεΐδαο καὶ ἄορι ἶφι δαμέντα.</l>
<l>ἔνθʼ ἕλε Θερσίλοχόν τε Μύδωνά τε Ἀστύπυλόν τε</l>
<l n="210">Μνῆσόν τε Θρασίον τε καὶ Αἴνιον ἠδʼ Ὀφελέστην·</l>
<l>καί νύ κʼ ἔτι πλέονας κτάνε Παίονας ὠκὺς Ἀχιλλεύς,</l>
<l>εἰ μὴ χωσάμενος προσέφη ποταμὸς βαθυδίνης</l>
<l>ἀνέρι εἰσάμενος, βαθέης δʼ ἐκ φθέγξατο δίνης·</l>
<q direct="unspecified">
<l>ὦ Ἀχιλεῦ, περὶ μὲν κρατέεις, περὶ δʼ αἴσυλα ῥέζεις</l>
<l n="215">ἀνδρῶν· αἰεὶ γάρ τοι ἀμύνουσιν θεοὶ αὐτοί.</l>
<l>εἴ τοι Τρῶας ἔδωκε Κρόνου παῖς πάντας ὀλέσσαι,</l>
<l>ἐξ ἐμέθεν γʼ ἐλάσας πεδίον κάτα μέρμερα ῥέζε·</l>
<l>πλήθει γὰρ δή μοι νεκύων ἐρατεινὰ ῥέεθρα,</l>
<l>οὐδέ τί πῃ δύναμαι προχέειν ῥόον εἰς ἅλα δῖαν</l>
<l n="220">στεινόμενος νεκύεσσι, σὺ δὲ κτείνεις ἀϊδήλως.</l>
<l>ἀλλʼ ἄγε δὴ καὶ ἔασον· ἄγη μʼ ἔχει ὄρχαμε λαῶν.</l>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>ἔσται ταῦτα Σκάμανδρε διοτρεφές, ὡς σὺ κελεύεις.</l>
<l>Τρῶας δʼ οὐ πρὶν λήξω ὑπερφιάλους ἐναρίζων,</l>
<l n="225">πρὶν ἔλσαι κατὰ ἄστυ καὶ Ἕκτορι πειρηθῆναι</l>
<l>ἀντιβίην, ἤ κέν με δαμάσσεται, ἦ κεν ἐγὼ τόν.</l>
</q>
<l>
<milestone ed="P" unit="para"/>ὣς εἰπὼν Τρώεσσιν ἐπέσσυτο δαίμονι ἶσος·</l>
<l>καὶ τότʼ Ἀπόλλωνα προσέφη ποταμὸς βαθυδίνης·</l>
<q direct="unspecified">
<l>ὢ πόποι ἀργυρότοξε Διὸς τέκος οὐ σύ γε βουλὰς</l>
<l n="230">εἰρύσαο Κρονίωνος, ὅ τοι μάλα πόλλʼ ἐπέτελλε</l>
<l>Τρωσὶ παρεστάμεναι καὶ ἀμύνειν, εἰς ὅ κεν ἔλθῃ</l>
<l>δείελος ὀψὲ δύων, σκιάσῃ δʼ ἐρίβωλον ἄρουραν.</l>
<milestone ed="p" n="233" unit="card"/>
<l>
<milestone ed="P" unit="para"/>ἦ, καὶ Ἀχιλλεὺς μὲν δουρικλυτὸς ἔνθορε μέσσῳ</l>
<l>κρημνοῦ ἀπαΐξας· ὃ δʼ ἐπέσσυτο οἴδματι θύων,</l>
<l n="235">πάντα δʼ ὄρινε ῥέεθρα κυκώμενος, ὦσε δὲ νεκροὺς</l>
<l>πολλούς, οἵ ῥα κατʼ αὐτὸν ἅλις ἔσαν, οὓς κτάνʼ Ἀχιλλεύς</l>
<l>τοὺς ἔκβαλλε θύραζε μεμυκὼς ἠΰτε ταῦρος</l>
<l>χέρσον δέ· ζωοὺς δὲ σάω κατὰ καλὰ ῥέεθρα,</l>
<l>κρύπτων ἐν δίνῃσι βαθείῃσιν μεγάλῃσι.</l>
<l n="240">δεινὸν δʼ ἀμφʼ Ἀχιλῆα κυκώμενον ἵστατο κῦμα,</l>
<l>ὤθει δʼ ἐν σάκεϊ πίπτων ῥόος· οὐδὲ πόδεσσιν</l>
<l>εἶχε στηρίξασθαι· ὃ δὲ πτελέην ἕλε χερσὶν</l>
<l>εὐφυέα μεγάλην· ἣ δʼ ἐκ ῥιζῶν ἐριποῦσα</l>
<l>κρημνὸν ἅπαντα διῶσεν, ἐπέσχε δὲ καλὰ ῥέεθρα</l>
<l n="245">ὄζοισιν πυκινοῖσι, γεφύρωσεν δέ μιν αὐτὸν</l>
<l>εἴσω πᾶσʼ ἐριποῦσʼ· ὃ δʼ ἄρʼ ἐκ δίνης ἀνορούσας</l>
<l>ἤϊξεν πεδίοιο ποσὶ κραιπνοῖσι πέτεσθαι</l>
<l>δείσας· οὐδέ τʼ ἔληγε θεὸς μέγας, ὦρτο δʼ ἐπʼ αὐτῷ</l>
<l>ἀκροκελαινιόων, ἵνα μιν παύσειε πόνοιο</l>
<l n="250">δῖον Ἀχιλλῆα, Τρώεσσι δὲ λοιγὸν ἀλάλκοι.</l>
<l>Πηλεΐδης δʼ ἀπόρουσεν ὅσον τʼ ἐπὶ δουρὸς ἐρωή,</l>
<l>αἰετοῦ οἴματʼ ἔχων μέλανος τοῦ θηρητῆρος,</l>
<l>ὅς θʼ ἅμα κάρτιστός τε καὶ ὤκιστος πετεηνῶν·</l>
<l>τῷ ἐϊκὼς ἤϊξεν, ἐπὶ στήθεσσι δὲ χαλκὸς</l>
<l n="255">σμερδαλέον κονάβιζεν· ὕπαιθα δὲ τοῖο λιασθεὶς</l>
<l>φεῦγʼ, ὃ δʼ ὄπισθε ῥέων ἕπετο μεγάλῳ ὀρυμαγδῷ.</l>
<l>ὡς δʼ ὅτʼ ἀνὴρ ὀχετηγὸς ἀπὸ κρήνης μελανύδρου</l>
<l>ἂμ φυτὰ καὶ κήπους ὕδατι ῥόον ἡγεμονεύῃ</l>
<l>χερσὶ μάκελλαν ἔχων, ἀμάρης ἐξ ἔχματα βάλλων·</l>
<l n="260">τοῦ μέν τε προρέοντος ὑπὸ ψηφῖδες ἅπασαι</l>
<l>ὀχλεῦνται· τὸ δέ τʼ ὦκα κατειβόμενον κελαρύζει</l>
<l>χώρῳ ἔνι προαλεῖ, φθάνει δέ τε καὶ τὸν ἄγοντα·</l>
<l>ὣς αἰεὶ Ἀχιλῆα κιχήσατο κῦμα ῥόοιο</l>
<l>καὶ λαιψηρὸν ἐόντα· θεοὶ δέ τε φέρτεροι ἀνδρῶν.</l>
<l n="265">ὁσσάκι δʼ ὁρμήσειε ποδάρκης δῖος Ἀχιλλεὺς</l>
<l>στῆναι ἐναντίβιον καὶ γνώμεναι εἴ μιν ἅπαντες</l>
<l>ἀθάνατοι φοβέουσι, τοὶ οὐρανὸν εὐρὺν ἔχουσι,</l>
<l>τοσσάκι μιν μέγα κῦμα διιπετέος ποταμοῖο</l>
<l>πλάζʼ ὤμους καθύπερθεν· ὃ δʼ ὑψόσε ποσσὶν ἐπήδα</l>
<l n="270">θυμῷ ἀνιάζων· ποταμὸς δʼ ὑπὸ γούνατʼ ἐδάμνα</l>
<l>λάβρος ὕπαιθα ῥέων, κονίην δʼ ὑπέρεπτε ποδοῖιν.</l>
<milestone ed="p" n="272" unit="card"/>
<l>Πηλεΐδης δʼ ᾤμωξεν ἰδὼν εἰς οὐρανὸν εὐρύν·</l>
<l>Ζεῦ πάτερ ὡς οὔ τίς με θεῶν ἐλεεινὸν ὑπέστη</l>
<l>ἐκ ποταμοῖο σαῶσαι· ἔπειτα δὲ καί τι πάθοιμι.</l>
<l n="275">ἄλλος δʼ οὔ τις μοι τόσον αἴτιος Οὐρανιώνων,</l>
<l>ἀλλὰ φίλη μήτηρ, ἥ με ψεύδεσσιν ἔθελγεν·</l>
<l>ἥ μʼ ἔφατο Τρώων ὑπὸ τείχεϊ θωρηκτάων</l>
<l>λαιψηροῖς ὀλέεσθαι Ἀπόλλωνος βελέεσσιν.</l>
<l>ὥς μʼ ὄφελʼ Ἕκτωρ κτεῖναι ὃς ἐνθάδε γʼ ἔτραφʼ ἄριστος·</l>
<l n="280">τώ κʼ ἀγαθὸς μὲν ἔπεφνʼ, ἀγαθὸν δέ κεν ἐξενάριξε·</l>
<l>νῦν δέ με λευγαλέῳ θανάτῳ εἵμαρτο ἁλῶναι</l>
<l>ἐρχθέντʼ ἐν μεγάλῳ ποταμῷ ὡς παῖδα συφορβόν,</l>
<l>ὅν ῥά τʼ ἔναυλος ἀποέρσῃ χειμῶνι περῶντα.</l>
</q>
<l>
<milestone ed="P" unit="para"/>ὣς φάτο, τῷ δὲ μάλʼ ὦκα Ποσειδάων καὶ Ἀθήνη</l>
<l n="285">στήτην ἐγγὺς ἰόντε, δέμας δʼ ἄνδρεσσιν ἐΐκτην,</l>
<l>χειρὶ δὲ χεῖρα λαβόντες ἐπιστώσαντʼ ἐπέεσσι.</l>
<l>τοῖσι δὲ μύθων ἦρχε Ποσειδάων ἐνοσίχθων·</l>
<q direct="unspecified">
<l>Πηλεΐδη μήτʼ ἄρ τι λίην τρέε μήτέ τι τάρβει·</l>
<l>τοίω γάρ τοι νῶϊ θεῶν ἐπιταρρόθω εἰμὲν</l>
<l n="290">Ζηνὸς ἐπαινήσαντος ἐγὼ καὶ Παλλὰς Ἀθήνη·</l>
<l>ὡς οὔ τοι ποταμῷ γε δαμήμεναι αἴσιμόν ἐστιν,</l>
<l>ἀλλʼ ὅδε μὲν τάχα λωφήσει, σὺ δὲ εἴσεαι αὐτός·</l>
<l>αὐτάρ τοι πυκινῶς ὑποθησόμεθʼ αἴ κε πίθηαι·</l>
<l>μὴ πρὶν παύειν χεῖρας ὁμοιΐου πολέμοιο</l>
<l n="295">πρὶν κατὰ Ἰλιόφι κλυτὰ τείχεα λαὸν ἐέλσαι</l>
<l>Τρωϊκόν, ὅς κε φύγῃσι· σὺ δʼ Ἕκτορι θυμὸν ἀπούρας</l>
<l>ἂψ ἐπὶ νῆας ἴμεν· δίδομεν δέ τοι εὖχος ἀρέσθαι.</l>
<milestone ed="p" n="298" unit="card"/>
</q>
<l>
<milestone ed="P" unit="para"/>τὼ μὲν ἄρʼ ὣς εἰπόντε μετʼ ἀθανάτους ἀπεβήτην·</l>
<l>αὐτὰρ ὃ βῆ, μέγα γάρ ῥα θεῶν ὄτρυνεν ἐφετμή,</l>
<l n="300">ἐς πεδίον· τὸ δὲ πᾶν πλῆθʼ ὕδατος ἐκχυμένοιο,</l>
<l>πολλὰ δὲ τεύχεα καλὰ δαὶ κταμένων αἰζηῶν</l>
<l>πλῶον καὶ νέκυες· τοῦ δʼ ὑψόσε γούνατʼ ἐπήδα</l>
<l>πρὸς ῥόον ἀΐσσοντος ἀνʼ ἰθύν, οὐδέ μιν ἴσχεν</l>
<l>εὐρὺ ῥέων ποταμός· μέγα γὰρ σθένος ἔμβαλʼ Ἀθήνη.</l>
<l n="305">οὐδὲ Σκάμανδρος ἔληγε τὸ ὃν μένος, ἀλλʼ ἔτι μᾶλλον</l>
<l>χώετο Πηλεΐωνι, κόρυσσε δὲ κῦμα ῥόοιο</l>
<l>ὑψόσʼ ἀειρόμενος, Σιμόεντι δὲ κέκλετʼ ἀΰσας·</l>
<l>φίλε κασίγνητε σθένος ἀνέρος ἀμφότεροί περ</l>
<l>σχῶμεν, ἐπεὶ τάχα ἄστυ μέγα Πριάμοιο ἄνακτος</l>
<l n="310">ἐκπέρσει, Τρῶες δὲ κατὰ μόθον οὐ μενέουσιν.</l>
<l>ἀλλʼ ἐπάμυνε τάχιστα, καὶ ἐμπίπληθι ῥέεθρα</l>
<l>ὕδατος ἐκ πηγέων, πάντας δʼ ὀρόθυνον ἐναύλους,</l>
<l>ἵστη δὲ μέγα κῦμα, πολὺν δʼ ὀρυμαγδὸν ὄρινε</l>
<l>φιτρῶν καὶ λάων, ἵνα παύσομεν ἄγριον ἄνδρα</l>
<l n="315">ὃς δὴ νῦν κρατέει, μέμονεν δʼ ὅ γε ἶσα θεοῖσι.</l>
<l>φημὶ γὰρ οὔτε βίην χραισμησέμεν οὔτέ τι εἶδος</l>
<l>οὔτε τὰ τεύχεα καλά, τά που μάλα νειόθι λίμνης</l>
<l>κείσεθʼ ὑπʼ ἰλύος κεκαλυμμένα· κὰδ δέ μιν αὐτὸν</l>
<l>εἰλύσω ψαμάθοισιν ἅλις χέραδος περιχεύας</l>
<l n="320">μυρίον, οὐδέ οἱ ὀστέʼ ἐπιστήσονται Ἀχαιοὶ</l>
<l>ἀλλέξαι· τόσσην οἱ ἄσιν καθύπερθε καλύψω.</l>
<l>αὐτοῦ οἱ καὶ σῆμα τετεύξεται, οὐδέ τί μιν χρεὼ</l>
<l>ἔσται τυμβοχόης, ὅτε μιν θάπτωσιν Ἀχαιοί.</l>
<milestone ed="p" n="324" unit="card"/>
<l>
<milestone ed="P" unit="para"/>ἦ, καὶ ἐπῶρτʼ Ἀχιλῆϊ κυκώμενος ὑψόσε θύων</l>
<l n="325">μορμύρων ἀφρῷ τε καὶ αἵματι καὶ νεκύεσσι.</l>
<l>πορφύρεον δʼ ἄρα κῦμα διιπετέος ποταμοῖο</l>
<l>ἵστατʼ ἀειρόμενον, κατὰ δʼ ᾕρεε Πηλεΐωνα·</l>
<l>Ἥρη δὲ μέγʼ ἄϋσε περιδείσασʼ Ἀχιλῆϊ</l>
<l>μή μιν ἀποέρσειε μέγας ποταμὸς βαθυδίνης,</l>
<l n="330">αὐτίκα δʼ Ἥφαιστον προσεφώνεεν ὃν φίλον υἱόν·</l>
<q direct="unspecified">
<l>ὄρσεο κυλλοπόδιον ἐμὸν τέκος· ἄντα σέθεν γὰρ</l>
<l>Ξάνθον δινήεντα μάχῃ ἠΐσκομεν εἶναι·</l>
<l>ἀλλʼ ἐπάμυνε τάχιστα, πιφαύσκεο δὲ φλόγα πολλήν.</l>
<l>αὐτὰρ ἐγὼ Ζεφύροιο καὶ ἀργεστᾶο Νότοιο</l>
<l n="335">εἴσομαι ἐξ ἁλόθεν χαλεπὴν ὄρσουσα θύελλαν,</l>
<l>ἥ κεν ἀπὸ Τρώων κεφαλὰς καὶ τεύχεα κήαι</l>
<l>φλέγμα κακὸν φορέουσα· σὺ δὲ Ξάνθοιο παρʼ ὄχθας</l>
<l>δένδρεα καῖʼ, ἐν δʼ αὐτὸν ἵει πυρί· μὴ δέ σε πάμπαν</l>
<l>μειλιχίοις ἐπέεσσιν ἀποτρεπέτω καὶ ἀρειῇ·</l>
<l n="340">μὴ δὲ πρὶν ἀπόπαυε τεὸν μένος, ἀλλʼ ὁπότʼ ἂν δὴ</l>
<l>φθέγξομʼ ἐγὼν ἰάχουσα, τότε σχεῖν ἀκάματον πῦρ.</l>
</q>
<l>
<milestone ed="P" unit="para"/>ὣς ἔφαθʼ, Ἥφαιστος δὲ τιτύσκετο θεσπιδαὲς πῦρ.</l>
<l>πρῶτα μὲν ἐν πεδίῳ πῦρ δαίετο, καῖε δὲ νεκροὺς</l>
<l>πολλούς, οἵ ῥα κατʼ αὐτὸν ἅλις ἔσαν, οὓς κτάνʼ Ἀχιλλεύς·</l>
<l n="345">πᾶν δʼ ἐξηράνθη πεδίον, σχέτο δʼ ἀγλαὸν ὕδωρ.</l>
<l>ὡς δʼ ὅτʼ ὀπωρινὸς Βορέης νεοαρδέʼ ἀλωὴν</l>
<l>αἶψʼ ἀγξηράνῃ· χαίρει δέ μιν ὅς τις ἐθείρῃ·</l>
<l>ὣς ἐξηράνθη πεδίον πᾶν, κὰδ δʼ ἄρα νεκροὺς</l>
<l>κῆεν· ὃ δʼ ἐς ποταμὸν τρέψε φλόγα παμφανόωσαν.</l>
<l n="350">καίοντο πτελέαι τε καὶ ἰτέαι ἠδὲ μυρῖκαι,</l>
<l>καίετο δὲ λωτός τε ἰδὲ θρύον ἠδὲ κύπειρον,</l>
<l>τὰ περὶ καλὰ ῥέεθρα ἅλις ποταμοῖο πεφύκει·</l>
<l>τείροντʼ ἐγχέλυές τε καὶ ἰχθύες οἳ κατὰ δίνας,</l>
<l>οἳ κατὰ καλὰ ῥέεθρα κυβίστων ἔνθα καὶ ἔνθα</l>
<l n="355">πνοιῇ τειρόμενοι πολυμήτιος Ἡφαίστοιο.</l>
<l>καίετο δʼ ἲς ποταμοῖο ἔπος τʼ ἔφατʼ ἔκ τʼ ὀνόμαζεν·</l>
<l>Ἥφαιστʼ, οὔ τις σοί γε θεῶν δύνατʼ ἀντιφερίζειν,</l>
<l>οὐδʼ ἂν ἐγὼ σοί γʼ ὧδε πυρὶ φλεγέθοντι μαχοίμην.</l>
<l>λῆγʼ ἔριδος, Τρῶας δὲ καὶ αὐτίκα δῖος Ἀχιλλεὺς</l>
<l n="360">ἄστεος ἐξελάσειε· τί μοι ἔριδος καὶ ἀρωγῆς;</l>
<milestone ed="p" n="361" unit="card"/>
<l>
<milestone ed="P" unit="para"/>φῆ πυρὶ καιόμενος, ἀνὰ δʼ ἔφλυε καλὰ ῥέεθρα.</l>
<l>ὡς δὲ λέβης ζεῖ ἔνδον ἐπειγόμενος πυρὶ πολλῷ</l>
<l>κνίσην μελδόμενος ἁπαλοτρεφέος σιάλοιο</l>
<l>πάντοθεν ἀμβολάδην, ὑπὸ δὲ ξύλα κάγκανα κεῖται,</l>
<l n="365">ὣς τοῦ καλὰ ῥέεθρα πυρὶ φλέγετο, ζέε δʼ ὕδωρ·</l>
<l>οὐδʼ ἔθελε προρέειν, ἀλλʼ ἴσχετο· τεῖρε δʼ ἀϋτμὴ</l>
<l>Ἡφαίστοιο βίηφι πολύφρονος. αὐτὰρ ὅ γʼ Ἥρην</l>
<l>πολλὰ λισσόμενος ἔπεα πτερόεντα προσηύδα·</l>
<q direct="unspecified">
<l>Ἥρη τίπτε σὸς υἱὸς ἐμὸν ῥόον ἔχραε κήδειν</l>
<l n="370">ἐξ ἄλλων; οὐ μέν τοι ἐγὼ τόσον αἴτιός εἰμι</l>
<l>ὅσσον οἱ ἄλλοι πάντες, ὅσοι Τρώεσσιν ἀρωγοί.</l>
<l>ἀλλʼ ἤτοι μὲν ἐγὼν ἀποπαύσομαι εἰ σὺ κελεύεις,</l>
<l>παυέσθω δὲ καὶ οὗτος· ἐγὼ δʼ ἐπὶ καὶ τόδʼ ὀμοῦμαι,</l>
<l>μή ποτʼ ἐπὶ Τρώεσσιν ἀλεξήσειν κακὸν ἦμαρ,</l>
<l n="375">μὴ δʼ ὁπότʼ ἂν Τροίη μαλερῷ πυρὶ πᾶσα δάηται</l>
<l>καιομένη, καίωσι δʼ ἀρήϊοι υἷες Ἀχαιῶν.</l>
<l>
<milestone ed="P" unit="para"/>αὐτὰρ ἐπεὶ τό γʼ ἄκουσε θεὰ λευκώλενος Ἥρη,</l>
<l>αὐτίκʼ ἄρʼ Ἥφαιστον προσεφώνεεν ὃν φίλον υἱόν·</l>
<q direct="unspecified">
<l>Ἥφαιστε σχέο τέκνον ἀγακλεές· οὐ γὰρ ἔοικεν</l>
<l n="380">ἀθάνατον θεὸν ὧδε βροτῶν ἕνεκα στυφελίζειν.</l>
</q>
<l>
<milestone ed="P" unit="para"/>ὣς ἔφαθʼ, Ἥφαιστος δὲ κατέσβεσε θεσπιδαὲς πῦρ,</l>
<l>ἄψορρον δʼ ἄρα κῦμα κατέσσυτο καλὰ ῥέεθρα.</l>
<l>
<milestone ed="P" unit="para"/>αὐτὰρ ἐπεὶ Ξάνθοιο δάμη μένος, οἳ μὲν ἔπειτα</l>
<l>παυσάσθην, Ἥρη γὰρ ἐρύκακε χωομένη περ·</l>
<l n="385">ἐν δʼ ἄλλοισι θεοῖσιν ἔρις πέσε βεβριθυῖα</l>
<l>ἀργαλέη, δίχα δέ σφιν ἐνὶ φρεσὶ θυμὸς ἄητο·</l>
<l>σὺν δʼ ἔπεσον μεγάλῳ πατάγῳ, βράχε δʼ εὐρεῖα χθών,</l>
<l>ἀμφὶ δὲ σάλπιγξεν μέγας οὐρανός. ἄϊε δὲ Ζεὺς</l>
<l>ἥμενος Οὐλύμπῳ· ἐγέλασσε δέ οἱ φίλον ἦτορ</l>
<l n="390">γηθοσύνῃ, ὅθʼ ὁρᾶτο θεοὺς ἔριδι ξυνιόντας.</l>
<l>ἔνθʼ οἵ γʼ οὐκέτι δηρὸν ἀφέστασαν· ἦρχε γὰρ Ἄρης</l>
<l>ῥινοτόρος, καὶ πρῶτος Ἀθηναίῃ ἐπόρουσε</l>
<l>χάλκεον ἔγχος ἔχων, καὶ ὀνείδειον φάτο μῦθον·</l>
<l>τίπτʼ αὖτʼ ὦ κυνάμυια θεοὺς ἔριδι ξυνελαύνεις</l>
<l n="395">θάρσος ἄητον ἔχουσα, μέγας δέ σε θυμὸς ἀνῆκεν;</l>
<l>ἦ οὐ μέμνῃ ὅτε Τυδεΐδην Διομήδεʼ ἀνῆκας</l>
<l>οὐτάμεναι, αὐτὴ δὲ πανόψιον ἔγχος ἑλοῦσα</l>
<l>ἰθὺς ἐμεῦ ὦσας, διὰ δὲ χρόα καλὸν ἔδαψας;</l>
<l>τώ σʼ αὖ νῦν ὀΐω ἀποτισέμεν ὅσσα ἔοργας.</l>
<milestone ed="p" n="400" unit="card"/>
</q>
<l n="400">
<milestone ed="P" unit="para"/>ὣς εἰπὼν οὔτησε κατʼ αἰγίδα θυσσανόεσσαν</l>
<l>σμερδαλέην, ἣν οὐδὲ Διὸς δάμνησι κεραυνός·</l>
<l>τῇ μιν Ἄρης οὔτησε μιαιφόνος ἔγχεϊ μακρῷ.</l>
<l>ἣ δʼ ἀναχασσαμένη λίθον εἵλετο χειρὶ παχείῃ</l>
<l>κείμενον ἐν πεδίῳ μέλανα τρηχύν τε μέγαν τε,</l>
<l n="405">τόν ῥʼ ἄνδρες πρότεροι θέσαν ἔμμεναι οὖρον ἀρούρης·</l>
<l>τῷ βάλε θοῦρον Ἄρηα κατʼ αὐχένα, λῦσε δὲ γυῖα.</l>
<l>ἑπτὰ δʼ ἐπέσχε πέλεθρα πεσών, ἐκόνισε δὲ χαίτας,</l>
<l>τεύχεά τʼ ἀμφαράβησε· γέλασσε δὲ Παλλὰς Ἀθήνη,</l>
<l>καί οἱ ἐπευχομένη ἔπεα πτερόεντα προσηύδα·</l>
<q direct="unspecified">
<l n="410">νηπύτιʼ οὐδέ νύ πώ περ ἐπεφράσω ὅσσον ἀρείων</l>
<l>εὔχομʼ ἐγὼν ἔμεναι, ὅτι μοι μένος ἰσοφαρίζεις.</l>
<l>οὕτω κεν τῆς μητρὸς ἐρινύας ἐξαποτίνοις,</l>
<l>ἥ τοι χωομένη κακὰ μήδεται οὕνεκʼ Ἀχαιοὺς</l>
<l>κάλλιπες, αὐτὰρ Τρωσὶν ὑπερφιάλοισιν ἀμύνεις.</l>
</q>
<l n="415">
<milestone ed="P" unit="para"/>ὣς ἄρα φωνήσασα πάλιν τρέπεν ὄσσε φαεινώ·</l>
<l>τὸν δʼ ἄγε χειρὸς ἑλοῦσα Διὸς θυγάτηρ Ἀφροδίτη</l>
<l>πυκνὰ μάλα στενάχοντα· μόγις δʼ ἐσαγείρετο θυμόν.</l>
<l>τὴν δʼ ὡς οὖν ἐνόησε θεὰ λευκώλενος Ἥρη,</l>
<l>αὐτίκʼ Ἀθηναίην ἔπεα πτερόεντα προσηύδα·</l>
<q direct="unspecified">
<l n="420">ὢ πόποι αἰγιόχοιο Διὸς τέκος Ἀτρυτώνη</l>
<l>καὶ δʼ αὖθʼ ἡ κυνάμυια ἄγει βροτολοιγὸν Ἄρηα</l>
<l>δηΐου ἐκ πολέμοιο κατὰ κλόνον· ἀλλὰ μέτελθε.</l>
</q>
<l>
<milestone ed="P" unit="para"/>ὣς φάτʼ, Ἀθηναίη δὲ μετέσσυτο, χαῖρε δὲ θυμῷ,</l>
<l>καί ῥʼ ἐπιεισαμένη πρὸς στήθεα χειρὶ παχείῃ</l>
<l n="425">ἤλασε· τῆς δʼ αὐτοῦ λύτο γούνατα καὶ φίλον ἦτορ.</l>
<l>τὼ μὲν ἄρʼ ἄμφω κεῖντο ἐπὶ χθονὶ πουλυβοτείρῃ,</l>
<l>ἣ δʼ ἄρʼ ἐπευχομένη ἔπεα πτερόεντʼ ἀγόρευε·</l>
<q direct="unspecified">
<l>τοιοῦτοι νῦν πάντες ὅσοι Τρώεσσιν ἀρωγοὶ</l>
<l>εἶεν, ὅτʼ Ἀργείοισι μαχοίατο θωρηκτῇσιν,</l>
<l n="430">ὧδέ τε θαρσαλέοι καὶ τλήμονες, ὡς Ἀφροδίτη</l>
<l>ἦλθεν Ἄρῃ ἐπίκουρος ἐμῷ μένει ἀντιόωσα·</l>
<l>τώ κεν δὴ πάλαι ἄμμες ἐπαυσάμεθα πτολέμοιο</l>
<l>Ἰλίου ἐκπέρσαντες ἐϋκτίμενον πτολίεθρον.</l>
<milestone ed="p" n="434" unit="card"/>
</q>
<l>
<milestone ed="P" unit="para"/>ὣς φάτο, μείδησεν δὲ θεὰ λευκώλενος Ἥρη.</l>
<l n="435">αὐτὰρ Ἀπόλλωνα προσέφη κρείων ἐνοσίχθων·</l>
<q direct="unspecified">
<l>Φοῖβε τί ἢ δὴ νῶϊ διέσταμεν; οὐδὲ ἔοικεν</l>
<l>ἀρξάντων ἑτέρων· τὸ μὲν αἴσχιον αἴ κʼ ἀμαχητὶ</l>
<l>ἴομεν Οὔλυμπον δὲ Διὸς ποτὶ χαλκοβατὲς δῶ.</l>
<l>ἄρχε· σὺ γὰρ γενεῆφι νεώτερος· οὐ γὰρ ἔμοιγε</l>
<l n="440">καλόν, ἐπεὶ πρότερος γενόμην καὶ πλείονα οἶδα.</l>
<l>νηπύτιʼ ὡς ἄνοον κραδίην ἔχες· οὐδέ νυ τῶν περ</l>
<l>μέμνηαι ὅσα δὴ πάθομεν κακὰ Ἴλιον ἀμφὶ</l>
<l>μοῦνοι νῶϊ θεῶν, ὅτʼ ἀγήνορι Λαομέδοντι</l>
<l>πὰρ Διὸς ἐλθόντες θητεύσαμεν εἰς ἐνιαυτὸν</l>
<l n="445">μισθῷ ἔπι ῥητῷ· ὃ δὲ σημαίνων ἐπέτελλεν.</l>
<l>ἤτοι ἐγὼ Τρώεσσι πόλιν πέρι τεῖχος ἔδειμα</l>
<l>εὐρύ τε καὶ μάλα καλόν, ἵνʼ ἄρρηκτος πόλις εἴη·</l>
<l>Φοῖβε σὺ δʼ εἰλίποδας ἕλικας βοῦς βουκολέεσκες</l>
<l>Ἴδης ἐν κνημοῖσι πολυπτύχου ὑληέσσης.</l>
<l n="450">ἀλλʼ ὅτε δὴ μισθοῖο τέλος πολυγηθέες ὧραι</l>
<l>ἐξέφερον, τότε νῶϊ βιήσατο μισθὸν ἅπαντα</l>
<l>Λαομέδων ἔκπαγλος, ἀπειλήσας δʼ ἀπέπεμπε.</l>
<l>σὺν μὲν ὅ γʼ ἠπείλησε πόδας καὶ χεῖρας ὕπερθε</l>
<l>δήσειν, καὶ περάαν νήσων ἔπι τηλεδαπάων·</l>
<l n="455">στεῦτο δʼ ὅ γʼ ἀμφοτέρων ἀπολεψέμεν οὔατα χαλκῷ.</l>
<l>νῶϊ δὲ ἄψορροι κίομεν κεκοτηότι θυμῷ</l>
<l>μισθοῦ χωόμενοι, τὸν ὑποστὰς οὐκ ἐτέλεσσε.</l>
<l>τοῦ δὴ νῦν λαοῖσι φέρεις χάριν, οὐδὲ μεθʼ ἡμέων</l>
<l>πειρᾷ ὥς κε Τρῶες ὑπερφίαλοι ἀπόλωνται</l>
<l n="460">πρόχνυ κακῶς σὺν παισὶ καὶ αἰδοίῃς ἀλόχοισι</l>
<l>
<milestone ed="P" unit="para"/>τὸν δʼ αὖτε προσέειπεν ἄναξ ἑκάεργος Ἀπόλλων·</l>
<q direct="unspecified">
<l>ἐννοσίγαιʼ οὐκ ἄν με σαόφρονα μυθήσαιο</l>
<l>ἔμμεναι, εἰ δὴ σοί γε βροτῶν ἕνεκα πτολεμίξω</l>
<l>δειλῶν, οἳ φύλλοισιν ἐοικότες ἄλλοτε μέν τε</l>
<l n="465">ζαφλεγέες τελέθουσιν ἀρούρης καρπὸν ἔδοντες,</l>
<l>ἄλλοτε δὲ φθινύθουσιν ἀκήριοι. ἀλλὰ τάχιστα</l>
<l>παυώμεσθα μάχης· οἳ δʼ αὐτοὶ δηριαάσθων.</l>
<milestone ed="p" n="468" unit="card"/>
</q>
<l>
<milestone ed="P" unit="para"/>ὣς ἄρα φωνήσας πάλιν ἐτράπετʼ· αἴδετο γάρ ῥα</l>
<l>πατροκασιγνήτοιο μιγήμεναι ἐν παλάμῃσι.</l>
<l n="470">τὸν δὲ κασιγνήτη μάλα νείκεσε πότνια θηρῶν</l>
<l>Ἄρτεμις ἀγροτέρη, καὶ ὀνείδειον φάτο μῦθον·</l>
<l>φεύγεις δὴ ἑκάεργε, Ποσειδάωνι δὲ νίκην</l>
<l>πᾶσαν ἐπέτρεψας, μέλεον δέ οἱ εὖχος ἔδωκας·</l>
<l>νηπύτιε τί νυ τόξον ἔχεις ἀνεμώλιον αὔτως;</l>
<l n="475">μή σευ νῦν ἔτι πατρὸς ἐνὶ μεγάροισιν ἀκούσω</l>
<l>εὐχομένου, ὡς τὸ πρὶν ἐν ἀθανάτοισι θεοῖσιν,</l>
<l>ἄντα Ποσειδάωνος ἐναντίβιον πολεμίζειν.</l>
</q>
<l>
<milestone ed="P" unit="para"/>ὣς φάτο, τὴν δʼ οὔ τι προσέφη ἑκάεργος Ἀπόλλων,</l>
<l>ἀλλὰ χολωσαμένη Διὸς αἰδοίη παράκοιτις</l>
<l n="480">νείκεσεν ἰοχέαιραν ὀνειδείοις ἐπέεσσι·</l>
<l>πῶς δὲ σὺ νῦν μέμονας κύον ἀδεὲς ἀντίʼ ἐμεῖο</l>
<l>στήσεσθαι; χαλεπή τοι ἐγὼ μένος ἀντιφέρεσθαι</l>
<l>τοξοφόρῳ περ ἐούσῃ, ἐπεὶ σὲ λέοντα γυναιξὶ</l>
<l>Ζεὺς θῆκεν, καὶ ἔδωκε κατακτάμεν ἥν κʼ ἐθέλῃσθα.</l>
<l n="485">ἤτοι βέλτερόν ἐστι κατʼ οὔρεα θῆρας ἐναίρειν</l>
<l>ἀγροτέρας τʼ ἐλάφους ἢ κρείσσοσιν ἶφι μάχεσθαι.</l>
<l>εἰ δʼ ἐθέλεις πολέμοιο δαήμεναι, ὄφρʼ ἐῢ εἰδῇς</l>
<l>ὅσσον φερτέρη εἴμʼ, ὅτι μοι μένος ἀντιφερίζεις.</l>
<l>
<milestone ed="P" unit="para"/>ἦ ῥα, καὶ ἀμφοτέρας ἐπὶ καρπῷ χεῖρας ἔμαρπτε</l>
<l n="490">σκαιῇ, δεξιτερῇ δʼ ἄρʼ ἀπʼ ὤμων αἴνυτο τόξα,</l>
<l>αὐτοῖσιν δʼ ἄρʼ ἔθεινε παρʼ οὔατα μειδιόωσα</l>
<l>ἐντροπαλιζομένην· ταχέες δʼ ἔκπιπτον ὀϊστοί.</l>
<l>δακρυόεσσα δʼ ὕπαιθα θεὰ φύγεν ὥς τε πέλεια,</l>
<l>ἥ ῥά θʼ ὑπʼ ἴρηκος κοίλην εἰσέπτατο πέτρην</l>
<l n="495">χηραμόν· οὐδʼ ἄρα τῇ γε ἁλώμεναι αἴσιμον ἦεν·</l>
<l>ὣς ἣ δακρυόεσσα φύγεν, λίπε δʼ αὐτόθι τόξα.</l>
<l>Λητὼ δὲ προσέειπε διάκτορος ἀργεϊφόντης·</l>
<q direct="unspecified">
<l>Λητοῖ ἐγὼ δέ τοι οὔ τι μαχήσομαι· ἀργαλέον δὲ</l>
<l>πληκτίζεσθʼ ἀλόχοισι Διὸς νεφεληγερέταο·</l>
<l n="500">ἀλλὰ μάλα πρόφρασσα μετʼ ἀθανάτοισι θεοῖσιν</l>
<l>εὔχεσθαι ἐμὲ νικῆσαι κρατερῆφι βίηφιν.</l>
<milestone ed="p" n="502" unit="card"/>
</q>
<l>
<milestone ed="P" unit="para"/>ὣς ἄρʼ ἔφη, Λητὼ δὲ συναίνυτο καμπύλα τόξα</l>
<l>πεπτεῶτʼ ἄλλυδις ἄλλα μετὰ στροφάλιγγι κονίης.</l>
<l>ἣ μὲν τόξα λαβοῦσα πάλιν κίε θυγατέρος ἧς·</l>
<l n="505">ἣ δʼ ἄρʼ Ὄλυμπον ἵκανε Διὸς ποτὶ χαλκοβατὲς δῶ,</l>
<l>δακρυόεσσα δὲ πατρὸς ἐφέζετο γούνασι κούρη,</l>
<l>ἀμφὶ δʼ ἄρʼ ἀμβρόσιος ἑανὸς τρέμε· τὴν δὲ προτὶ οἷ</l>
<l>εἷλε πατὴρ Κρονίδης, καὶ ἀνείρετο ἡδὺ γελάσσας·</l>
<l>τίς νύ σε τοιάδʼ ἔρεξε φίλον τέκος Οὐρανιώνων</l>
<l n="510">μαψιδίως, ὡς εἴ τι κακὸν ῥέζουσαν ἐνωπῇ;</l>
<l>
<milestone ed="P" unit="para"/>τὸν δʼ αὖτε προσέειπεν ἐϋστέφανος κελαδεινή·</l>
<q direct="unspecified">
<l>σή μʼ ἄλοχος στυφέλιξε πάτερ λευκώλενος Ἥρη,</l>
<l>ἐξ ἧς ἀθανάτοισιν ἔρις καὶ νεῖκος ἐφῆπται.</l>
</q>
<l>
<milestone ed="P" unit="para"/>ὣς οἳ μὲν τοιαῦτα πρὸς ἀλλήλους ἀγόρευον·</l>
<q direct="unspecified">
<l n="515">αὐτὰρ Ἀπόλλων Φοῖβος ἐδύσετο Ἴλιον ἱρήν·</l>
<l>μέμβλετο γάρ οἱ τεῖχος ἐϋδμήτοιο πόληος</l>
<l>μὴ Δαναοὶ πέρσειαν ὑπὲρ μόρον ἤματι κείνῳ.</l>
<l>οἳ δʼ ἄλλοι πρὸς Ὄλυμπον ἴσαν θεοὶ αἰὲν ἐόντες,</l>
<l>οἳ μὲν χωόμενοι, οἳ δὲ μέγα κυδιόωντες·</l>
<l n="520">κὰδ δʼ ἷζον παρὰ πατρὶ κελαινεφεῖ· αὐτὰρ Ἀχιλλεὺς</l>
<l>Τρῶας ὁμῶς αὐτούς τʼ ὄλεκεν καὶ μώνυχας ἵππους.</l>
<l>ὡς δʼ ὅτε καπνὸς ἰὼν εἰς οὐρανὸν εὐρὺν ἵκηται</l>
<l>ἄστεος αἰθομένοιο, θεῶν δέ ἑ μῆνις ἀνῆκε,</l>
<l>πᾶσι δʼ ἔθηκε πόνον, πολλοῖσι δὲ κήδεʼ ἐφῆκεν,</l>
<l n="525">ὣς Ἀχιλεὺς Τρώεσσι πόνον καὶ κήδεʼ ἔθηκεν.</l>
<l>
<milestone ed="P" unit="para"/>ἑστήκει δʼ ὃ γέρων Πρίαμος θείου ἐπὶ πύργου,</l>
<l>ἐς δʼ ἐνόησʼ Ἀχιλῆα πελώριον· αὐτὰρ ὑπʼ αὐτοῦ</l>
<l>Τρῶες ἄφαρ κλονέοντο πεφυζότες, οὐδέ τις ἀλκὴ</l>
<l>γίγνεθʼ· ὃ δʼ οἰμώξας ἀπὸ πύργου βαῖνε χαμᾶζε</l>
<l n="530">ὀτρύνων παρὰ τεῖχος ἀγακλειτοὺς πυλαωρούς·</l>
<l>πεπταμένας ἐν χερσὶ πύλας ἔχετʼ εἰς ὅ κε λαοὶ</l>
<l>ἔλθωσι προτὶ ἄστυ πεφυζότες· ἦ γὰρ Ἀχιλλεὺς</l>
<l>ἐγγὺς ὅδε κλονέων· νῦν οἴω λοίγιʼ ἔσεσθαι.</l>
<l>αὐτὰρ ἐπεί κʼ ἐς τεῖχος ἀναπνεύσωσιν ἀλέντες,</l>
<l n="535">αὖτις ἐπανθέμεναι σανίδας πυκινῶς ἀραρυίας·</l>
<l>δείδια γὰρ μὴ οὖλος ἀνὴρ ἐς τεῖχος ἅληται.</l>
<milestone ed="p" n="537" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄνεσάν τε πύλας καὶ ἀπῶσαν ὀχῆας·</l>
<l>αἳ δὲ πετασθεῖσαι τεῦξαν φάος· αὐτὰρ Ἀπόλλων</l>
<l>ἀντίος ἐξέθορε Τρώων ἵνα λοιγὸν ἀλάλκοι.</l>
<l n="540">οἳ δʼ ἰθὺς πόλιος καὶ τείχεος ὑψηλοῖο</l>
<l>δίψῃ καρχαλέοι κεκονιμένοι ἐκ πεδίοιο</l>
<l>φεῦγον· ὃ δὲ σφεδανὸν ἔφεπʼ ἔγχεϊ, λύσσα δέ οἱ κῆρ</l>
<l>αἰὲν ἔχε κρατερή, μενέαινε δὲ κῦδος ἀρέσθαι.</l>
<l>
<milestone ed="P" unit="para"/>ἔνθά κεν ὑψίπυλον Τροίην ἕλον υἷες Ἀχαιῶν,</l>
<l n="545">εἰ μὴ Ἀπόλλων Φοῖβος Ἀγήνορα δῖον ἀνῆκε</l>
<l>φῶτʼ Ἀντήνορος υἱὸν ἀμύμονά τε κρατερόν τε.</l>
<l>ἐν μέν οἱ κραδίῃ θάρσος βάλε, πὰρ δέ οἱ αὐτὸς</l>
<l>ἔστη, ὅπως θανάτοιο βαρείας χεῖρας ἀλάλκοι</l>
<l>φηγῷ κεκλιμένος· κεκάλυπτο δʼ ἄρʼ ἠέρι πολλῇ.</l>
<l n="550">αὐτὰρ ὅ γʼ ὡς ἐνόησεν Ἀχιλλῆα πτολίπορθον</l>
<l>ἔστη, πολλὰ δέ οἱ κραδίη πόρφυρε μένοντι·</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<l>ὤ μοι ἐγών· εἰ μέν κεν ὑπὸ κρατεροῦ Ἀχιλῆος</l>
<l>φεύγω, τῇ περ οἱ ἄλλοι ἀτυζόμενοι κλονέονται,</l>
<l n="555">αἱρήσει με καὶ ὧς, καὶ ἀνάλκιδα δειροτομήσει.</l>
<l>εἰ δʼ ἂν ἐγὼ τούτους μὲν ὑποκλονέεσθαι ἐάσω</l>
<l>Πηλεΐδῃ Ἀχιλῆϊ, ποσὶν δʼ ἀπὸ τείχεος ἄλλῃ</l>
<l>φεύγω πρὸς πεδίον Ἰλήϊον, ὄφρʼ ἂν ἵκωμαι</l>
<l>Ἴδης τε κνημοὺς κατά τε ῥωπήϊα δύω·</l>
<l n="560">ἑσπέριος δʼ ἂν ἔπειτα λοεσσάμενος ποταμοῖο</l>
<l>ἱδρῶ ἀποψυχθεὶς προτὶ Ἴλιον ἀπονεοίμην·</l>
<l>ἀλλὰ τί ἤ μοι ταῦτα φίλος διελέξατο θυμός;</l>
<l>μή μʼ ἀπαειρόμενον πόλιος πεδίον δὲ νοήσῃ</l>
<l>καί με μεταΐξας μάρψῃ ταχέεσσι πόδεσσιν.</l>
<l n="565">οὐκέτʼ ἔπειτʼ ἔσται θάνατον καὶ κῆρας ἀλύξαι·</l>
<l>λίην γὰρ κρατερὸς περὶ πάντων ἔστʼ ἀνθρώπων.</l>
<l>εἰ δέ κέ οἱ προπάροιθε πόλεος κατεναντίον ἔλθω·</l>
<l>καὶ γάρ θην τούτῳ τρωτὸς χρὼς ὀξέϊ χαλκῷ,</l>
<l>ἐν δὲ ἴα ψυχή, θνητὸν δέ ἕ φασʼ ἄνθρωποι</l>
<l n="570">ἔμμεναι· αὐτάρ οἱ Κρονίδης Ζεὺς κῦδος ὀπάζει.</l>
<milestone ed="p" n="571" unit="card"/>
</q>
<l>
<milestone ed="P" unit="para"/>ὣς εἰπὼν Ἀχιλῆα ἀλεὶς μένεν, ἐν δέ οἱ ἦτορ</l>
<l>ἄλκιμον ὁρμᾶτο πτολεμίζειν ἠδὲ μάχεσθαι.</l>
<l>ἠΰτε πάρδαλις εἶσι βαθείης ἐκ ξυλόχοιο</l>
<l>ἀνδρὸς θηρητῆρος ἐναντίον, οὐδέ τι θυμῷ</l>
<l n="575">ταρβεῖ οὐδὲ φοβεῖται, ἐπεί κεν ὑλαγμὸν ἀκούσῃ·</l>
<l>εἴ περ γὰρ φθάμενός μιν ἢ οὐτάσῃ ἠὲ βάλῃσιν,</l>
<l>ἀλλά τε καὶ περὶ δουρὶ πεπαρμένη οὐκ ἀπολήγει</l>
<l>ἀλκῆς, πρίν γʼ ἠὲ ξυμβλήμεναι ἠὲ δαμῆναι·</l>
<l>ὣς Ἀντήνορος υἱὸς ἀγαυοῦ δῖος Ἀγήνωρ</l>
<l n="580">οὐκ ἔθελεν φεύγειν, πρὶν πειρήσαιτʼ Ἀχιλῆος.</l>
<l>ἀλλʼ ὅ γʼ ἄρʼ ἀσπίδα μὲν πρόσθʼ ἔσχετο πάντοσʼ ἐΐσην,</l>
<l>ἐγχείῃ δʼ αὐτοῖο τιτύσκετο, καὶ μέγʼ ἀΰτει·</l>
<l>ἦ δή που μάλʼ ἔολπας ἐνὶ φρεσὶ φαίδιμʼ Ἀχιλλεῦ</l>
<l>ἤματι τῷδε πόλιν πέρσειν Τρώων ἀγερώχων</l>
<l n="585">νηπύτιʼ· ἦ τʼ ἔτι πολλὰ τετεύξεται ἄλγεʼ ἐπʼ αὐτῇ.</l>
<l>ἐν γάρ οἱ πολέες τε καὶ ἄλκιμοι ἀνέρες εἰμέν,</l>
<l>οἳ καὶ πρόσθε φίλων τοκέων ἀλόχων τε καὶ υἱῶν</l>
<l>Ἴλιον εἰρυόμεσθα· σὺ δʼ ἐνθάδε πότμον ἐφέψεις</l>
<l>ὧδʼ ἔκπαγλος ἐὼν καὶ θαρσαλέος πολεμιστής.</l>
<l n="590">
<milestone ed="P" unit="para"/>ἦ ῥα, καὶ ὀξὺν ἄκοντα βαρείης χειρὸς ἀφῆκε,</l>
<l>καί ῥʼ ἔβαλε κνήμην ὑπὸ γούνατος οὐδʼ ἀφάμαρτεν.</l>
<l>ἀμφὶ δέ οἱ κνημὶς νεοτεύκτου κασσιτέροιο</l>
<l>σμερδαλέον κονάβησε· πάλιν δʼ ἀπὸ χαλκὸς ὄρουσε</l>
<l>βλημένου, οὐδʼ ἐπέρησε, θεοῦ δʼ ἠρύκακε δῶρα.</l>
<l n="595">Πηλεΐδης δʼ ὁρμήσατʼ Ἀγήνορος ἀντιθέοιο</l>
<l>δεύτερος· οὐδʼ ἔτʼ ἔασεν Ἀπόλλων κῦδος ἀρέσθαι,</l>
<l>ἀλλά μιν ἐξήρπαξε, κάλυψε δʼ ἄρʼ ἠέρι πολλῇ,</l>
<l>ἡσύχιον δʼ ἄρα μιν πολέμου ἔκπεμπε νέεσθαι.</l>
<l>αὐτὰρ ὃ Πηλεΐωνα δόλῳ ἀποέργαθε λαοῦ·</l>
<l n="600">αὐτῷ γὰρ ἑκάεργος Ἀγήνορι πάντα ἐοικὼς</l>
<l>ἔστη πρόσθε ποδῶν, ὃ δʼ ἐπέσσυτο ποσσὶ διώκειν·</l>
<l>εἷος ὃ τὸν πεδίοιο διώκετο πυροφόροιο</l>
<l>τρέψας πὰρ ποταμὸν βαθυδινήεντα Σκάμανδρον</l>
<l>τυτθὸν ὑπεκπροθέοντα· δόλῳ δʼ ἄρʼ ἔθελγεν Ἀπόλλων</l>
<l n="605">ὡς αἰεὶ ἔλποιτο κιχήσεσθαι ποσὶν οἷσι·</l>
<l>τόφρʼ ἄλλοι Τρῶες πεφοβημένοι ἦλθον ὁμίλῳ</l>
<l>ἀσπάσιοι προτὶ ἄστυ, πόλις δʼ ἔμπλητο ἀλέντων.</l>
<l>οὐδʼ ἄρα τοί γʼ ἔτλαν πόλιος καὶ τείχεος ἐκτὸς</l>
<l>μεῖναι ἔτʼ ἀλλήλους, καὶ γνώμεναι ὅς τε πεφεύγοι</l>
<l n="610">ὅς τʼ ἔθανʼ ἐν πολέμῳ· ἀλλʼ ἐσσυμένως ἐσέχυντο</l>
<l>ἐς πόλιν, ὅν τινα τῶν γε πόδες καὶ γοῦνα σαώσαι.</l>
</div1>
<div1 type="Book" n="22">
<milestone ed="p" n="1" unit="card"/>
<l>ὣς οἳ μὲν κατὰ ἄστυ πεφυζότες ἠΰτε νεβροὶ</l>
<l>ἱδρῶ ἀπεψύχοντο πίον τʼ ἀκέοντό τε δίψαν</l>
<l>κεκλιμένοι καλῇσιν ἐπάλξεσιν· αὐτὰρ Ἀχαιοὶ</l>
<l>τείχεος ἆσσον ἴσαν σάκεʼ ὤμοισι κλίναντες.</l>
<l n="5">Ἕκτορα δʼ αὐτοῦ μεῖναι ὀλοιὴ μοῖρα πέδησεν</l>
<l>Ἰλίου προπάροιθε πυλάων τε Σκαιάων.</l>
<l>αὐτὰρ Πηλείωνα προσηύδα Φοῖβος Ἀπόλλων·</l>
<q direct="unspecified">
<l>τίπτέ με Πηλέος υἱὲ ποσὶν ταχέεσσι διώκεις</l>
<l>αὐτὸς θνητὸς ἐὼν θεὸν ἄμβροτον; οὐδέ νύ πώ με</l>
<l n="10">ἔγνως ὡς θεός εἰμι, σὺ δʼ ἀσπερχὲς μενεαίνεις.</l>
<l>ἦ νύ τοι οὔ τι μέλει Τρώων πόνος, οὓς ἐφόβησας,</l>
<l>οἳ δή τοι εἰς ἄστυ ἄλεν, σὺ δὲ δεῦρο λιάσθης.</l>
<l>οὐ μέν με κτενέεις, ἐπεὶ οὔ τοι μόρσιμός εἰμι.</l>
</q>
<l>
<milestone ed="P" unit="para"/>τὸν δὲ μέγʼ ὀχθήσας προσέφη πόδας ὠκὺς Ἀχιλλεύς·</l>
<q direct="unspecified">
<l n="15">ἔβλαψάς μʼ ἑκάεργε θεῶν ὀλοώτατε πάντων</l>
<l>ἐνθάδε νῦν τρέψας ἀπὸ τείχεος· ἦ κʼ ἔτι πολλοὶ</l>
<l>γαῖαν ὀδὰξ εἷλον πρὶν Ἴλιον εἰσαφικέσθαι.</l>
<l>νῦν δʼ ἐμὲ μὲν μέγα κῦδος ἀφείλεο, τοὺς δὲ σάωσας</l>
<l>ῥηϊδίως, ἐπεὶ οὔ τι τίσιν γʼ ἔδεισας ὀπίσσω.</l>
<l n="20">ἦ σʼ ἂν τισαίμην, εἴ μοι δύναμίς γε παρείη.</l>
</q>
<l>
<milestone ed="P" unit="para"/>ὣς εἰπὼν προτὶ ἄστυ μέγα φρονέων ἐβεβήκει,</l>
<l>σευάμενος ὥς θʼ ἵππος ἀεθλοφόρος σὺν ὄχεσφιν,</l>
<l>ὅς ῥά τε ῥεῖα θέῃσι τιταινόμενος πεδίοιο·</l>
<l>ὣς Ἀχιλεὺς λαιψηρὰ πόδας καὶ γούνατʼ ἐνώμα.</l>
<l n="25">
<milestone ed="P" unit="para"/>τὸν δʼ ὃ γέρων Πρίαμος πρῶτος ἴδεν ὀφθαλμοῖσι</l>
<l>παμφαίνονθʼ ὥς τʼ ἀστέρʼ ἐπεσσύμενον πεδίοιο,</l>
<l>ὅς ῥά τʼ ὀπώρης εἶσιν, ἀρίζηλοι δέ οἱ αὐγαὶ</l>
<l>φαίνονται πολλοῖσι μετʼ ἀστράσι νυκτὸς ἀμολγῷ,</l>
<l>ὅν τε κύνʼ Ὠρίωνος ἐπίκλησιν καλέουσι.</l>
<l n="30">λαμπρότατος μὲν ὅ γʼ ἐστί, κακὸν δέ τε σῆμα τέτυκται,</l>
<l>καί τε φέρει πολλὸν πυρετὸν δειλοῖσι βροτοῖσιν·</l>
<l>ὣς τοῦ χαλκὸς ἔλαμπε περὶ στήθεσσι θέοντος.</l>
<l>ᾤμωξεν δʼ ὃ γέρων, κεφαλὴν δʼ ὅ γε κόψατο χερσὶν</l>
<l>ὑψόσʼ ἀνασχόμενος, μέγα δʼ οἰμώξας ἐγεγώνει</l>
<l n="35">λισσόμενος φίλον υἱόν· ὃ δὲ προπάροιθε πυλάων</l>
<l>ἑστήκει ἄμοτον μεμαὼς Ἀχιλῆϊ μάχεσθαι·</l>
<l>τὸν δʼ ὃ γέρων ἐλεεινὰ προσηύδα χεῖρας ὀρεγνύς·</l>
<q direct="unspecified">
<milestone ed="p" n="38" unit="card"/>
<l>
<milestone ed="P" unit="para"/>Ἕκτορ μή μοι μίμνε φίλον τέκος ἀνέρα τοῦτον</l>
<l>οἶος ἄνευθʼ ἄλλων, ἵνα μὴ τάχα πότμον ἐπίσπῃς</l>
<l n="40">Πηλεΐωνι δαμείς, ἐπεὶ ἦ πολὺ φέρτερός ἐστι</l>
<l>σχέτλιος· αἴθε θεοῖσι φίλος τοσσόνδε γένοιτο</l>
<l>ὅσσον ἐμοί· τάχα κέν ἑ κύνες καὶ γῦπες ἔδοιεν</l>
<l>κείμενον· ἦ κέ μοι αἰνὸν ἀπὸ πραπίδων ἄχος ἔλθοι·</l>
<l>ὅς μʼ υἱῶν πολλῶν τε καὶ ἐσθλῶν εὖνιν ἔθηκε</l>
<l n="45">κτείνων καὶ περνὰς νήσων ἔπι τηλεδαπάων.</l>
<l>καὶ γὰρ νῦν δύο παῖδε Λυκάονα καὶ Πολύδωρον</l>
<l>οὐ δύναμαι ἰδέειν Τρώων εἰς ἄστυ ἀλέντων,</l>
<l>τούς μοι Λαοθόη τέκετο κρείουσα γυναικῶν.</l>
<l>ἀλλʼ εἰ μὲν ζώουσι μετὰ στρατῷ, ἦ τʼ ἂν ἔπειτα</l>
<l n="50">χαλκοῦ τε χρυσοῦ τʼ ἀπολυσόμεθʼ, ἔστι γὰρ ἔνδον·</l>
<l>πολλὰ γὰρ ὤπασε παιδὶ γέρων ὀνομάκλυτος Ἄλτης.</l>
<l>εἰ δʼ ἤδη τεθνᾶσι καὶ εἰν Ἀΐδαο δόμοισιν,</l>
<l>ἄλγος ἐμῷ θυμῷ καὶ μητέρι τοὶ τεκόμεσθα·</l>
<l>λαοῖσιν δʼ ἄλλοισι μινυνθαδιώτερον ἄλγος</l>
<l n="55">ἔσσεται, ἢν μὴ καὶ σὺ θάνῃς Ἀχιλῆϊ δαμασθείς.</l>
<l>ἀλλʼ εἰσέρχεο τεῖχος ἐμὸν τέκος, ὄφρα σαώσῃς</l>
<l>Τρῶας καὶ Τρῳάς, μὴ δὲ μέγα κῦδος ὀρέξῃς</l>
<l>Πηλεΐδῃ, αὐτὸς δὲ φίλης αἰῶνος ἀμερθῇς.</l>
<l>πρὸς δʼ ἐμὲ τὸν δύστηνον ἔτι φρονέοντʼ ἐλέησον</l>
<l n="60">δύσμορον, ὅν ῥα πατὴρ Κρονίδης ἐπὶ γήραος οὐδῷ</l>
<l>αἴσῃ ἐν ἀργαλέῃ φθίσει κακὰ πόλλʼ ἐπιδόντα</l>
<l>υἷάς τʼ ὀλλυμένους ἑλκηθείσας τε θύγατρας,</l>
<l>καὶ θαλάμους κεραϊζομένους, καὶ νήπια τέκνα</l>
<l>βαλλόμενα προτὶ γαίῃ ἐν αἰνῇ δηϊοτῆτι,</l>
<l n="65">ἑλκομένας τε νυοὺς ὀλοῇς ὑπὸ χερσὶν Ἀχαιῶν.</l>
<l>αὐτὸν δʼ ἂν πύματόν με κύνες πρώτῃσι θύρῃσιν</l>
<l>ὠμησταὶ ἐρύουσιν, ἐπεί κέ τις ὀξέϊ χαλκῷ</l>
<l>τύψας ἠὲ βαλὼν ῥεθέων ἐκ θυμὸν ἕληται,</l>
<l>οὓς τρέφον ἐν μεγάροισι τραπεζῆας θυραωρούς,</l>
<l n="70">οἵ κʼ ἐμὸν αἷμα πιόντες ἀλύσσοντες περὶ θυμῷ</l>
<l>κείσοντʼ ἐν προθύροισι. νέῳ δέ τε πάντʼ ἐπέοικεν</l>
<l>ἄρηϊ κταμένῳ δεδαϊγμένῳ ὀξέϊ χαλκῷ</l>
<l>κεῖσθαι· πάντα δὲ καλὰ θανόντι περ ὅττι φανήῃ·</l>
<l>ἀλλʼ ὅτε δὴ πολιόν τε κάρη πολιόν τε γένειον</l>
<l n="75">αἰδῶ τʼ αἰσχύνωσι κύνες κταμένοιο γέροντος,</l>
<l>τοῦτο δὴ οἴκτιστον πέλεται δειλοῖσι βροτοῖσιν.</l>
<milestone ed="p" n="77" unit="card"/>
<l>
<milestone ed="P" unit="para"/>ἦ ῥʼ ὃ γέρων, πολιὰς δʼ ἄρʼ ἀνὰ τρίχας ἕλκετο χερσὶ</l>
<l>τίλλων ἐκ κεφαλῆς· οὐδʼ Ἕκτορι θυμὸν ἔπειθε.</l>
<l>μήτηρ δʼ αὖθʼ ἑτέρωθεν ὀδύρετο δάκρυ χέουσα</l>
<l n="80">κόλπον ἀνιεμένη, ἑτέρηφι δὲ μαζὸν ἀνέσχε·</l>
<l>καί μιν δάκρυ χέουσʼ ἔπεα πτερόεντα προσηύδα·</l>
<q direct="unspecified">
<l>Ἕκτορ τέκνον ἐμὸν τάδε τʼ αἴδεο καί μʼ ἐλέησον</l>
<l>αὐτήν, εἴ ποτέ τοι λαθικηδέα μαζὸν ἐπέσχον·</l>
<l>τῶν μνῆσαι φίλε τέκνον ἄμυνε δὲ δήϊον ἄνδρα</l>
<l n="85">τείχεος ἐντὸς ἐών, μὴ δὲ πρόμος ἵστασο τούτῳ</l>
<l>σχέτλιος· εἴ περ γάρ σε κατακτάνῃ, οὔ σʼ ἔτʼ ἔγωγε</l>
<l>κλαύσομαι ἐν λεχέεσσι φίλον θάλος, ὃν τέκον αὐτή,</l>
<l>οὐδʼ ἄλοχος πολύδωρος· ἄνευθε δέ σε μέγα νῶϊν</l>
<l>Ἀργείων παρὰ νηυσὶ κύνες ταχέες κατέδονται.</l>
</q>
<l n="90">
<milestone ed="P" unit="para"/>ὣς τώ γε κλαίοντε προσαυδήτην φίλον υἱὸν</l>
<l>πολλὰ λισσομένω· οὐδʼ Ἕκτορι θυμὸν ἔπειθον,</l>
<l>ἀλλʼ ὅ γε μίμνʼ Ἀχιλῆα πελώριον ἆσσον ἰόντα.</l>
<l>ὡς δὲ δράκων ἐπὶ χειῇ ὀρέστερος ἄνδρα μένῃσι</l>
<l>βεβρωκὼς κακὰ φάρμακʼ, ἔδυ δέ τέ μιν χόλος αἰνός,</l>
<l n="95">σμερδαλέον δὲ δέδορκεν ἑλισσόμενος περὶ χειῇ·</l>
<l>ὣς Ἕκτωρ ἄσβεστον ἔχων μένος οὐχ ὑπεχώρει</l>
<l>πύργῳ ἔπι προὔχοντι φαεινὴν ἀσπίδʼ ἐρείσας·</l>
<l>ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
<l>ὤ μοι ἐγών, εἰ μέν κε πύλας καὶ τείχεα δύω,</l>
<l n="100">Πουλυδάμας μοι πρῶτος ἐλεγχείην ἀναθήσει,</l>
<l>ὅς μʼ ἐκέλευε Τρωσὶ ποτὶ πτόλιν ἡγήσασθαι</l>
<l>νύχθʼ ὕπο τήνδʼ ὀλοὴν ὅτε τʼ ὤρετο δῖος Ἀχιλλεύς.</l>
<l>ἀλλʼ ἐγὼ οὐ πιθόμην· ἦ τʼ ἂν πολὺ κέρδιον ἦεν.</l>
<l>νῦν δʼ ἐπεὶ ὤλεσα λαὸν ἀτασθαλίῃσιν ἐμῇσιν,</l>
<l n="105">αἰδέομαι Τρῶας καὶ Τρῳάδας ἑλκεσιπέπλους,</l>
<l>μή ποτέ τις εἴπῃσι κακώτερος ἄλλος ἐμεῖο·</l>
<l>Ἕκτωρ ἧφι βίηφι πιθήσας ὤλεσε λαόν.</l>
<l>ὣς ἐρέουσιν· ἐμοὶ δὲ τότʼ ἂν πολὺ κέρδιον εἴη</l>
<l>ἄντην ἢ Ἀχιλῆα κατακτείναντα νέεσθαι,</l>
<l n="110">ἠέ κεν αὐτῷ ὀλέσθαι ἐϋκλειῶς πρὸ πόληος.</l>
<milestone ed="p" n="111" unit="card"/>
<l>εἰ δέ κεν ἀσπίδα μὲν καταθείομαι ὀμφαλόεσσαν</l>
<l>καὶ κόρυθα βριαρήν, δόρυ δὲ πρὸς τεῖχος ἐρείσας</l>
<l>αὐτὸς ἰὼν Ἀχιλῆος ἀμύμονος ἀντίος ἔλθω</l>
<l>καί οἱ ὑπόσχωμαι Ἑλένην καὶ κτήμαθʼ ἅμʼ αὐτῇ,</l>
<l n="115">πάντα μάλʼ ὅσσά τʼ Ἀλέξανδρος κοίλῃς ἐνὶ νηυσὶν</l>
<l>ἠγάγετο Τροίηνδʼ, ἥ τʼ ἔπλετο νείκεος ἀρχή,</l>
<l>δωσέμεν Ἀτρεΐδῃσιν ἄγειν, ἅμα δʼ ἀμφὶς Ἀχαιοῖς</l>
<l>ἄλλʼ ἀποδάσσεσθαι ὅσα τε πτόλις ἥδε κέκευθε·</l>
<l>Τρωσὶν δʼ αὖ μετόπισθε γερούσιον ὅρκον ἕλωμαι</l>
<l n="120">μή τι κατακρύψειν, ἀλλʼ ἄνδιχα πάντα δάσασθαι</l>
<l>κτῆσιν ὅσην πτολίεθρον ἐπήρατον ἐντὸς ἐέργει·</l>
<l>ἀλλὰ τί ἤ μοι ταῦτα φίλος διελέξατο θυμός;</l>
<l>μή μιν ἐγὼ μὲν ἵκωμαι ἰών, ὃ δέ μʼ οὐκ ἐλεήσει</l>
<l>οὐδέ τί μʼ αἰδέσεται, κτενέει δέ με γυμνὸν ἐόντα</l>
<l n="125">αὔτως ὥς τε γυναῖκα, ἐπεί κʼ ἀπὸ τεύχεα δύω.</l>
<l>οὐ μέν πως νῦν ἔστιν ἀπὸ δρυὸς οὐδʼ ἀπὸ πέτρης</l>
<l>τῷ ὀαριζέμεναι, ἅ τε παρθένος ἠΐθεός τε</l>
<l>παρθένος ἠΐθεός τʼ ὀαρίζετον ἀλλήλοιιν.</l>
<l>βέλτερον αὖτʼ ἔριδι ξυνελαυνέμεν ὅττι τάχιστα·</l>
<l n="130">εἴδομεν ὁπποτέρῳ κεν Ὀλύμπιος εὖχος ὀρέξῃ.</l>
<milestone ed="p" n="131" unit="card"/>
</q>
<l>
<milestone ed="P" unit="para"/>ὣς ὅρμαινε μένων, ὃ δέ οἱ σχεδὸν ἦλθεν Ἀχιλλεὺς</l>
<l>ἶσος Ἐνυαλίῳ κορυθάϊκι πτολεμιστῇ</l>
<l>σείων Πηλιάδα μελίην κατὰ δεξιὸν ὦμον</l>
<l>δεινήν· ἀμφὶ δὲ χαλκὸς ἐλάμπετο εἴκελος αὐγῇ</l>
<l n="135">ἢ πυρὸς αἰθομένου ἢ ἠελίου ἀνιόντος.</l>
<l>Ἕκτορα δʼ, ὡς ἐνόησεν, ἕλε τρόμος· οὐδʼ ἄρʼ ἔτʼ ἔτλη</l>
<l>αὖθι μένειν, ὀπίσω δὲ πύλας λίπε, βῆ δὲ φοβηθείς·</l>
<l>Πηλεΐδης δʼ ἐπόρουσε ποσὶ κραιπνοῖσι πεποιθώς.</l>
<l>ἠΰτε κίρκος ὄρεσφιν ἐλαφρότατος πετεηνῶν</l>
<l n="140">ῥηϊδίως οἴμησε μετὰ τρήρωνα πέλειαν,</l>
<l>ἣ δέ θʼ ὕπαιθα φοβεῖται, ὃ δʼ ἐγγύθεν ὀξὺ λεληκὼς</l>
<l>ταρφέʼ ἐπαΐσσει, ἑλέειν τέ ἑ θυμὸς ἀνώγει·</l>
<l>ὣς ἄρʼ ὅ γʼ ἐμμεμαὼς ἰθὺς πέτετο, τρέσε δʼ Ἕκτωρ</l>
<l>τεῖχος ὕπο Τρώων, λαιψηρὰ δὲ γούνατʼ ἐνώμα.</l>
<l n="145">οἳ δὲ παρὰ σκοπιὴν καὶ ἐρινεὸν ἠνεμόεντα</l>
<l>τείχεος αἰὲν ὑπʼ ἐκ κατʼ ἀμαξιτὸν ἐσσεύοντο,</l>
<l>κρουνὼ δʼ ἵκανον καλλιρρόω· ἔνθα δὲ πηγαὶ</l>
<l>δοιαὶ ἀναΐσσουσι Σκαμάνδρου δινήεντος.</l>
<l>ἣ μὲν γάρ θʼ ὕδατι λιαρῷ ῥέει, ἀμφὶ δὲ καπνὸς</l>
<l n="150">γίγνεται ἐξ αὐτῆς ὡς εἰ πυρὸς αἰθομένοιο·</l>
<l>ἣ δʼ ἑτέρη θέρεϊ προρέει ἐϊκυῖα χαλάζῃ,</l>
<l>ἢ χιόνι ψυχρῇ ἢ ἐξ ὕδατος κρυστάλλῳ.</l>
<l>ἔνθα δʼ ἐπʼ αὐτάων πλυνοὶ εὐρέες ἐγγὺς ἔασι</l>
<l>καλοὶ λαΐνεοι, ὅθι εἵματα σιγαλόεντα</l>
<l n="155">πλύνεσκον Τρώων ἄλοχοι καλαί τε θύγατρες</l>
<l>τὸ πρὶν ἐπʼ εἰρήνης πρὶν ἐλθεῖν υἷας Ἀχαιῶν.</l>
<l>τῇ ῥα παραδραμέτην φεύγων ὃ δʼ ὄπισθε διώκων·</l>
<l>πρόσθε μὲν ἐσθλὸς ἔφευγε, δίωκε δέ μιν μέγʼ ἀμείνων</l>
<l>καρπαλίμως, ἐπεὶ οὐχ ἱερήϊον οὐδὲ βοείην</l>
<l n="160">ἀρνύσθην, ἅ τε ποσσὶν ἀέθλια γίγνεται ἀνδρῶν,</l>
<l>ἀλλὰ περὶ ψυχῆς θέον Ἕκτορος ἱπποδάμοιο.</l>
<l>ὡς δʼ ὅτʼ ἀεθλοφόροι περὶ τέρματα μώνυχες ἵπποι</l>
<l>ῥίμφα μάλα τρωχῶσι· τὸ δὲ μέγα κεῖται ἄεθλον</l>
<l>ἢ τρίπος ἠὲ γυνὴ ἀνδρὸς κατατεθνηῶτος·</l>
<l n="165">ὣς τὼ τρὶς Πριάμοιο πόλιν πέρι δινηθήτην</l>
<l>καρπαλίμοισι πόδεσσι· θεοὶ δʼ ἐς πάντες ὁρῶντο·</l>
<l>τοῖσι δὲ μύθων ἦρχε πατὴρ ἀνδρῶν τε θεῶν τε·</l>
<q direct="unspecified">
<l>ὢ πόποι ἦ φίλον ἄνδρα διωκόμενον περὶ τεῖχος</l>
<l>ὀφθαλμοῖσιν ὁρῶμαι· ἐμὸν δʼ ὀλοφύρεται ἦτορ</l>
<l n="170">Ἕκτορος, ὅς μοι πολλὰ βοῶν ἐπὶ μηρίʼ ἔκηεν</l>
<l>Ἴδης ἐν κορυφῇσι πολυπτύχου, ἄλλοτε δʼ αὖτε</l>
<l>ἐν πόλει ἀκροτάτῃ· νῦν αὖτέ ἑ δῖος Ἀχιλλεὺς</l>
<l>ἄστυ πέρι Πριάμοιο ποσὶν ταχέεσσι διώκει.</l>
<l>ἀλλʼ ἄγετε φράζεσθε θεοὶ καὶ μητιάασθε</l>
<l n="175">ἠέ μιν ἐκ θανάτοιο σαώσομεν, ἦέ μιν ἤδη</l>
<l>Πηλεΐδῃ Ἀχιλῆϊ δαμάσσομεν ἐσθλὸν ἐόντα.</l>
</q>
<milestone ed="p" n="177" unit="card"/>
<l>
<milestone ed="P" unit="para"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l>ὦ πάτερ ἀργικέραυνε κελαινεφὲς οἷον ἔειπες·</l>
<l>ἄνδρα θνητὸν ἐόντα πάλαι πεπρωμένον αἴσῃ</l>
<l n="180">ἂψ ἐθέλεις θανάτοιο δυσηχέος ἐξαναλῦσαι;</l>
<l>ἔρδʼ· ἀτὰρ οὔ τοι πάντες ἐπαινέομεν θεοὶ ἄλλοι.</l>
</q>
<l>
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l>θάρσει Τριτογένεια φίλον τέκος· οὔ νύ τι θυμῷ</l>
<l>πρόφρονι μυθέομαι, ἐθέλω δέ τοι ἤπιος εἶναι·</l>
<l n="185">ἔρξον ὅπῃ δή τοι νόος ἔπλετο, μὴ δʼ ἔτʼ ἐρώει.</l>
</q>
<l>
<milestone ed="P" unit="para"/>ὣς εἰπὼν ὄτρυνε πάρος μεμαυῖαν Ἀθήνην·</l>
<l>βῆ δὲ κατʼ Οὐλύμποιο καρήνων ἀΐξασα.</l>
<l>
<milestone ed="P" unit="para"/>Ἕκτορα δʼ ἀσπερχὲς κλονέων ἔφεπʼ ὠκὺς Ἀχιλλεύς.</l>
<l>ὡς δʼ ὅτε νεβρὸν ὄρεσφι κύων ἐλάφοιο δίηται</l>
<l n="190">ὄρσας ἐξ εὐνῆς διά τʼ ἄγκεα καὶ διὰ βήσσας·</l>
<l>τὸν δʼ εἴ πέρ τε λάθῃσι καταπτήξας ὑπὸ θάμνῳ,</l>
<l>ἀλλά τʼ ἀνιχνεύων θέει ἔμπεδον ὄφρά κεν εὕρῃ·</l>
<l>ὣς Ἕκτωρ οὐ λῆθε ποδώκεα Πηλεΐωνα.</l>
<l>ὁσσάκι δʼ ὁρμήσειε πυλάων Δαρδανιάων</l>
<l n="195">ἀντίον ἀΐξασθαι ἐϋδμήτους ὑπὸ πύργους,</l>
<l>εἴ πως οἷ καθύπερθεν ἀλάλκοιεν βελέεσσι,</l>
<l>τοσσάκι μιν προπάροιθεν ἀποστρέψασκε παραφθὰς</l>
<l>πρὸς πεδίον· αὐτὸς δὲ ποτὶ πτόλιος πέτετʼ αἰεί.</l>
<l>ὡς δʼ ἐν ὀνείρῳ οὐ δύναται φεύγοντα διώκειν·</l>
<l n="200">οὔτʼ ἄρʼ ὃ τὸν δύναται ὑποφεύγειν οὔθʼ ὃ διώκειν·</l>
<l>ὣς ὃ τὸν οὐ δύνατο μάρψαι ποσίν, οὐδʼ ὃς ἀλύξαι.</l>
<l>πῶς δέ κεν Ἕκτωρ κῆρας ὑπεξέφυγεν θανάτοιο,</l>
<l>εἰ μή οἱ πύματόν τε καὶ ὕστατον ἤντετʼ Ἀπόλλων</l>
<l>ἐγγύθεν, ὅς οἱ ἐπῶρσε μένος λαιψηρά τε γοῦνα;</l>
<l n="205">λαοῖσιν δʼ ἀνένευε καρήατι δῖος Ἀχιλλεύς,</l>
<l>οὐδʼ ἔα ἱέμεναι ἐπὶ Ἕκτορι πικρὰ βέλεμνα,</l>
<l>μή τις κῦδος ἄροιτο βαλών, ὃ δὲ δεύτερος ἔλθοι.</l>
<l>ἀλλʼ ὅτε δὴ τὸ τέταρτον ἐπὶ κρουνοὺς ἀφίκοντο,</l>
<l>καὶ τότε δὴ χρύσεια πατὴρ ἐτίταινε τάλαντα,</l>
<l n="210">ἐν δʼ ἐτίθει δύο κῆρε τανηλεγέος θανάτοιο,</l>
<l>τὴν μὲν Ἀχιλλῆος, τὴν δʼ Ἕκτορος ἱπποδάμοιο,</l>
<l>ἕλκε δὲ μέσσα λαβών· ῥέπε δʼ Ἕκτορος αἴσιμον ἦμαρ,</l>
<l>ᾤχετο δʼ εἰς Ἀΐδαο, λίπεν δέ ἑ Φοῖβος Ἀπόλλων.</l>
<l>Πηλεΐωνα δʼ ἵκανε θεὰ γλαυκῶπις Ἀθήνη,</l>
<l n="215">ἀγχοῦ δʼ ἱσταμένη ἔπεα πτερόεντα προσηύδα·</l>
<q direct="unspecified">
<l>νῦν δὴ νῶι ἔολπα Διῒ φίλε φαίδιμʼ Ἀχιλλεῦ</l>
<l>οἴσεσθαι μέγα κῦδος Ἀχαιοῖσι προτὶ νῆας</l>
<l>Ἕκτορα δῃώσαντε μάχης ἄατόν περ ἐόντα.</l>
<l>οὔ οἱ νῦν ἔτι γʼ ἔστι πεφυγμένον ἄμμε γενέσθαι,</l>
<l n="220">οὐδʼ εἴ κεν μάλα πολλὰ πάθοι ἑκάεργος Ἀπόλλων</l>
<l>προπροκυλινδόμενος πατρὸς Διὸς αἰγιόχοιο.</l>
<l>ἀλλὰ σὺ μὲν νῦν στῆθι καὶ ἄμπνυε, τόνδε δʼ ἐγώ τοι</l>
<l>οἰχομένη πεπιθήσω ἐναντίβιον μαχέσασθαι.</l>
<milestone ed="p" n="224" unit="card"/>
</q>
<l>
<milestone ed="P" unit="para"/>ὣς φάτʼ Ἀθηναίη, ὃ δʼ ἐπείθετο, χαῖρε δὲ θυμῷ,</l>
<l n="225">στῆ δʼ ἄρʼ ἐπὶ μελίης χαλκογλώχινος ἐρεισθείς.</l>
<l>ἣ δʼ ἄρα τὸν μὲν ἔλειπε, κιχήσατο δʼ Ἕκτορα δῖον</l>
<l>Δηϊφόβῳ ἐϊκυῖα δέμας καὶ ἀτειρέα φωνήν·</l>
<l>ἀγχοῦ δʼ ἱσταμένη ἔπεα πτερόεντα προσηύδα·</l>
<q direct="unspecified">
<l>ἠθεῖʼ ἦ μάλα δή σε βιάζεται ὠκὺς Ἀχιλλεὺς</l>
<l n="230">ἄστυ πέρι Πριάμοιο ποσὶν ταχέεσσι διώκων·</l>
<l>ἀλλʼ ἄγε δὴ στέωμεν καὶ ἀλεξώμεσθα μένοντες.</l>
</q>
<l>
<milestone ed="P" unit="para"/>τὴν δʼ αὖτε προσέειπε μέγας κορυθαίολος Ἕκτωρ·</l>
<q direct="unspecified">
<l>Δηΐφοβʼ ἦ μέν μοι τὸ πάρος πολὺ φίλτατος ἦσθα</l>
<l>γνωτῶν οὓς Ἑκάβη ἠδὲ Πρίαμος τέκε παῖδας·</l>
<l n="235">νῦν δʼ ἔτι καὶ μᾶλλον νοέω φρεσὶ τιμήσασθαι,</l>
<l>ὃς ἔτλης ἐμεῦ εἵνεκʼ, ἐπεὶ ἴδες ὀφθαλμοῖσι,</l>
<l>τείχεος ἐξελθεῖν, ἄλλοι δʼ ἔντοσθε μένουσι.</l>
</q>
<l>
<milestone ed="P" unit="para"/>τὸν δʼ αὖτε προσέειπε θεὰ γλαυκῶπις Ἀθήνη·</l>
<q direct="unspecified">
<l>ἠθεῖʼ ἦ μὲν πολλὰ πατὴρ καὶ πότνια μήτηρ</l>
<l n="240">λίσσονθʼ ἑξείης γουνούμενοι, ἀμφὶ δʼ ἑταῖροι,</l>
<l>αὖθι μένειν· τοῖον γὰρ ὑποτρομέουσιν ἅπαντες·</l>
<l>ἀλλʼ ἐμὸς ἔνδοθι θυμὸς ἐτείρετο πένθεϊ λυγρῷ.</l>
<l>νῦν δʼ ἰθὺς μεμαῶτε μαχώμεθα, μὴ δέ τι δούρων</l>
<l>ἔστω φειδωλή, ἵνα εἴδομεν εἴ κεν Ἀχιλλεὺς</l>
<l n="245">νῶϊ κατακτείνας ἔναρα βροτόεντα φέρηται</l>
<l>νῆας ἔπι γλαφυράς, ἦ κεν σῷ δουρὶ δαμήῃ.</l>
</q>
<l>
<milestone ed="P" unit="para"/>ὣς φαμένη καὶ κερδοσύνῃ ἡγήσατʼ Ἀθήνη·</l>
<l>οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>τὸν πρότερος προσέειπε μέγας κορυθαίολος Ἕκτωρ·</l>
<q direct="unspecified">
<l n="250">οὔ σʼ ἔτι Πηλέος υἱὲ φοβήσομαι, ὡς τὸ πάρος περ</l>
<l>τρὶς περὶ ἄστυ μέγα Πριάμου δίον, οὐδέ ποτʼ ἔτλην</l>
<l>μεῖναι ἐπερχόμενον· νῦν αὖτέ με θυμὸς ἀνῆκε</l>
<l>στήμεναι ἀντία σεῖο· ἕλοιμί κεν ἤ κεν ἁλοίην.</l>
<l>ἀλλʼ ἄγε δεῦρο θεοὺς ἐπιδώμεθα· τοὶ γὰρ ἄριστοι</l>
<l n="255">μάρτυροι ἔσσονται καὶ ἐπίσκοποι ἁρμονιάων·</l>
<l>οὐ γὰρ ἐγώ σʼ ἔκπαγλον ἀεικιῶ, αἴ κεν ἐμοὶ Ζεὺς</l>
<l>δώῃ καμμονίην, σὴν δὲ ψυχὴν ἀφέλωμαι·</l>
<l>ἀλλʼ ἐπεὶ ἄρ κέ σε συλήσω κλυτὰ τεύχεʼ Ἀχιλλεῦ</l>
<l>νεκρὸν Ἀχαιοῖσιν δώσω πάλιν· ὣς δὲ σὺ ῥέζειν.</l>
</q>
<milestone ed="p" n="260" unit="card"/>
<l n="260">
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεύς·</l>
<q direct="unspecified">
<l>Ἕκτορ μή μοι ἄλαστε συνημοσύνας ἀγόρευε·</l>
<l>ὡς οὐκ ἔστι λέουσι καὶ ἀνδράσιν ὅρκια πιστά,</l>
<l>οὐδὲ λύκοι τε καὶ ἄρνες ὁμόφρονα θυμὸν ἔχουσιν,</l>
<l>ἀλλὰ κακὰ φρονέουσι διαμπερὲς ἀλλήλοισιν,</l>
<l n="265">ὣς οὐκ ἔστʼ ἐμὲ καὶ σὲ φιλήμεναι, οὐδέ τι νῶϊν</l>
<l>ὅρκια ἔσσονται, πρίν γʼ ἢ ἕτερόν γε πεσόντα</l>
<l>αἵματος ἆσαι Ἄρηα ταλαύρινον πολεμιστήν.</l>
<l>παντοίης ἀρετῆς μιμνήσκεο· νῦν σε μάλα χρὴ</l>
<l>αἰχμητήν τʼ ἔμεναι καὶ θαρσαλέον πολεμιστήν.</l>
<l n="270">οὔ τοι ἔτʼ ἔσθʼ ὑπάλυξις, ἄφαρ δέ σε Παλλὰς Ἀθήνη</l>
<l>ἔγχει ἐμῷ δαμάᾳ· νῦν δʼ ἀθρόα πάντʼ ἀποτίσεις</l>
<l>κήδεʼ ἐμῶν ἑτάρων οὓς ἔκτανες ἔγχεϊ θύων.</l>
</q>
<l>
<milestone ed="P" unit="para"/>ἦ ῥα, καὶ ἀμπεπαλὼν προΐει δολιχόσκιον ἔγχος·</l>
<l>καὶ τὸ μὲν ἄντα ἰδὼν ἠλεύατο φαίδιμος Ἕκτωρ·</l>
<l n="275">ἕζετο γὰρ προϊδών, τὸ δʼ ὑπέρπτατο χάλκεον ἔγχος,</l>
<l>ἐν γαίῃ δʼ ἐπάγη· ἀνὰ δʼ ἥρπασε Παλλὰς Ἀθήνη,</l>
<l>ἂψ δʼ Ἀχιλῆϊ δίδου, λάθε δʼ Ἕκτορα ποιμένα λαῶν.</l>
<l>Ἕκτωρ δὲ προσέειπεν ἀμύμονα Πηλεΐωνα·</l>
<q direct="unspecified">
<l>ἤμβροτες, οὐδʼ ἄρα πώ τι θεοῖς ἐπιείκελʼ Ἀχιλλεῦ</l>
<l n="280">ἐκ Διὸς ἠείδης τὸν ἐμὸν μόρον, ἦ τοι ἔφης γε·</l>
<l>ἀλλά τις ἀρτιεπὴς καὶ ἐπίκλοπος ἔπλεο μύθων,</l>
<l>ὄφρά σʼ ὑποδείσας μένεος ἀλκῆς τε λάθωμαι.</l>
<l>οὐ μέν μοι φεύγοντι μεταφρένῳ ἐν δόρυ πήξεις,</l>
<l>ἀλλʼ ἰθὺς μεμαῶτι διὰ στήθεσφιν ἔλασσον</l>
<l n="285">εἴ τοι ἔδωκε θεός· νῦν αὖτʼ ἐμὸν ἔγχος ἄλευαι</l>
<l>χάλκεον· ὡς δή μιν σῷ ἐν χροῒ πᾶν κομίσαιο.</l>
<l>καί κεν ἐλαφρότερος πόλεμος Τρώεσσι γένοιτο</l>
<l>σεῖο καταφθιμένοιο· σὺ γάρ σφισι πῆμα μέγιστον.</l>
<milestone ed="p" n="289" unit="card"/>
<l>
<milestone ed="P" unit="para"/>ἦ ῥα, καὶ ἀμπεπαλὼν προΐει δολιχόσκιον ἔγχος,</l>
<l n="290">καὶ βάλε Πηλεΐδαο μέσον σάκος οὐδʼ ἀφάμαρτε·</l>
<l>τῆλε δʼ ἀπεπλάγχθη σάκεος δόρυ· χώσατο δʼ Ἕκτωρ</l>
<l>ὅττί ῥά οἱ βέλος ὠκὺ ἐτώσιον ἔκφυγε χειρός,</l>
<l>στῆ δὲ κατηφήσας, οὐδʼ ἄλλʼ ἔχε μείλινον ἔγχος.</l>
<l>Δηΐφοβον δʼ ἐκάλει λευκάσπιδα μακρὸν ἀΰσας·</l>
<l n="295">ᾔτεέ μιν δόρυ μακρόν· ὃ δʼ οὔ τί οἱ ἐγγύθεν ἦεν.</l>
<l>Ἕκτωρ δʼ ἔγνω ᾗσιν ἐνὶ φρεσὶ φώνησέν τε·</l>
<l>ὢ πόποι ἦ μάλα δή με θεοὶ θάνατον δὲ κάλεσσαν·</l>
<l>Δηΐφοβον γὰρ ἔγωγʼ ἐφάμην ἥρωα παρεῖναι·</l>
<l>ἀλλʼ ὃ μὲν ἐν τείχει, ἐμὲ δʼ ἐξαπάτησεν Ἀθήνη.</l>
<l n="300">νῦν δὲ δὴ ἐγγύθι μοι θάνατος κακός, οὐδʼ ἔτʼ ἄνευθεν,</l>
<l>οὐδʼ ἀλέη· ἦ γάρ ῥα πάλαι τό γε φίλτερον ἦεν</l>
<l>Ζηνί τε καὶ Διὸς υἷι ἑκηβόλῳ, οἵ με πάρος γε</l>
<l>πρόφρονες εἰρύατο· νῦν αὖτέ με μοῖρα κιχάνει.</l>
<l>μὴ μὰν ἀσπουδί γε καὶ ἀκλειῶς ἀπολοίμην,</l>
<l n="305">ἀλλὰ μέγα ῥέξας τι καὶ ἐσσομένοισι πυθέσθαι.</l>
</q>
<l>
<milestone ed="P" unit="para"/>ὣς ἄρα φωνήσας εἰρύσσατο φάσγανον ὀξύ,</l>
<l>τό οἱ ὑπὸ λαπάρην τέτατο μέγα τε στιβαρόν τε,</l>
<l>οἴμησεν δὲ ἀλεὶς ὥς τʼ αἰετὸς ὑψιπετήεις,</l>
<l>ὅς τʼ εἶσιν πεδίον δὲ διὰ νεφέων ἐρεβεννῶν</l>
<l n="310">ἁρπάξων ἢ ἄρνʼ ἀμαλὴν ἤ πτῶκα λαγωόν·</l>
<l>ὣς Ἕκτωρ οἴμησε τινάσσων φάσγανον ὀξύ.</l>
<l>ὁρμήθη δʼ Ἀχιλεύς, μένεος δʼ ἐμπλήσατο θυμὸν</l>
<l>ἀγρίου, πρόσθεν δὲ σάκος στέρνοιο κάλυψε</l>
<l>καλὸν δαιδάλεον, κόρυθι δʼ ἐπένευε φαεινῇ</l>
<l n="315">τετραφάλῳ· καλαὶ δὲ περισσείοντο ἔθειραι</l>
<l>χρύσεαι, ἃς Ἥφαιστος ἵει λόφον ἀμφὶ θαμειάς.</l>
<l>οἷος δʼ ἀστὴρ εἶσι μετʼ ἀστράσι νυκτὸς ἀμολγῷ</l>
<l>ἕσπερος, ὃς κάλλιστος ἐν οὐρανῷ ἵσταται ἀστήρ,</l>
<l>ὣς αἰχμῆς ἀπέλαμπʼ εὐήκεος, ἣν ἄρʼ Ἀχιλλεὺς</l>
<l n="320">πάλλεν δεξιτερῇ φρονέων κακὸν Ἕκτορι δίῳ</l>
<l>εἰσορόων χρόα καλόν, ὅπῃ εἴξειε μάλιστα.</l>
<l>τοῦ δὲ καὶ ἄλλο τόσον μὲν ἔχε χρόα χάλκεα τεύχεα</l>
<l>καλά, τὰ Πατρόκλοιο βίην ἐνάριξε κατακτάς·</l>
<l>φαίνετο δʼ ᾗ κληῗδες ἀπʼ ὤμων αὐχένʼ ἔχουσι</l>
<l n="325">λαυκανίην, ἵνα τε ψυχῆς ὤκιστος ὄλεθρος·</l>
<l>τῇ ῥʼ ἐπὶ οἷ μεμαῶτʼ ἔλασʼ ἔγχεϊ δῖος Ἀχιλλεύς,</l>
<l>ἀντικρὺ δʼ ἁπαλοῖο διʼ αὐχένος ἤλυθʼ ἀκωκή·</l>
<l>οὐδʼ ἄρʼ ἀπʼ ἀσφάραγον μελίη τάμε χαλκοβάρεια,</l>
<l>ὄφρά τί μιν προτιείποι ἀμειβόμενος ἐπέεσσιν.</l>
<l n="330">ἤριπε δʼ ἐν κονίῃς· ὃ δʼ ἐπεύξατο δῖος Ἀχιλλεύς·</l>
<l>Ἕκτορ ἀτάρ που ἔφης Πατροκλῆʼ ἐξεναρίζων</l>
<l>σῶς ἔσσεσθʼ, ἐμὲ δʼ οὐδὲν ὀπίζεο νόσφιν ἐόντα</l>
<l>νήπιε· τοῖο δʼ ἄνευθεν ἀοσσητὴρ μέγʼ ἀμείνων</l>
<l>νηυσὶν ἔπι γλαφυρῇσιν ἐγὼ μετόπισθε λελείμμην,</l>
<l n="335">ὅς τοι γούνατʼ ἔλυσα· σὲ μὲν κύνες ἠδʼ οἰωνοὶ</l>
<l>ἑλκήσουσʼ ἀϊκῶς, τὸν δὲ κτεριοῦσιν Ἀχαιοί.</l>
<milestone ed="p" n="337" unit="card"/>
<l>
<milestone ed="P" unit="para"/>τὸν δʼ ὀλιγοδρανέων προσέφη κορυθαίολος Ἕκτωρ·</l>
<q direct="unspecified">
<l>λίσσομʼ ὑπὲρ ψυχῆς καὶ γούνων σῶν τε τοκήων</l>
<l>μή με ἔα παρὰ νηυσὶ κύνας καταδάψαι Ἀχαιῶν,</l>
<l n="340">ἀλλὰ σὺ μὲν χαλκόν τε ἅλις χρυσόν τε δέδεξο</l>
<l>δῶρα τά τοι δώσουσι πατὴρ καὶ πότνια μήτηρ,</l>
<l>σῶμα δὲ οἴκαδʼ ἐμὸν δόμεναι πάλιν, ὄφρα πυρός με</l>
<l>Τρῶες καὶ Τρώων ἄλοχοι λελάχωσι θανόντα.</l>
</q>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεὺς·</l>
<q direct="unspecified">
<l n="345">μή με κύον γούνων γουνάζεο μὴ δὲ τοκήων·</l>
<l>αἲ γάρ πως αὐτόν με μένος καὶ θυμὸς ἀνήη</l>
<l>ὤμʼ ἀποταμνόμενον κρέα ἔδμεναι, οἷα ἔοργας,</l>
<l>ὡς οὐκ ἔσθʼ ὃς σῆς γε κύνας κεφαλῆς ἀπαλάλκοι,</l>
<l>οὐδʼ εἴ κεν δεκάκις τε καὶ εἰκοσινήριτʼ ἄποινα</l>
<l n="350">στήσωσʼ ἐνθάδʼ ἄγοντες, ὑπόσχωνται δὲ καὶ ἄλλα,</l>
<l>οὐδʼ εἴ κέν σʼ αὐτὸν χρυσῷ ἐρύσασθαι ἀνώγοι</l>
<l>Δαρδανίδης Πρίαμος· οὐδʼ ὧς σέ γε πότνια μήτηρ</l>
<l>ἐνθεμένη λεχέεσσι γοήσεται ὃν τέκεν αὐτή,</l>
<l>ἀλλὰ κύνες τε καὶ οἰωνοὶ κατὰ πάντα δάσονται.</l>
<l n="355">
<milestone ed="P" unit="para"/>τὸν δὲ καταθνῄσκων προσέφη κορυθαίολος Ἕκτωρ·</l>
<q direct="unspecified">
<l>ἦ σʼ εὖ γιγνώσκων προτιόσσομαι, οὐδʼ ἄρʼ ἔμελλον</l>
<l>πείσειν· ἦ γὰρ σοί γε σιδήρεος ἐν φρεσὶ θυμός.</l>
<l>φράζεο νῦν, μή τοί τι θεῶν μήνιμα γένωμαι</l>
<l>ἤματι τῷ ὅτε κέν σε Πάρις καὶ Φοῖβος Ἀπόλλων</l>
<l n="360">ἐσθλὸν ἐόντʼ ὀλέσωσιν ἐνὶ Σκαιῇσι πύλῃσιν.</l>
</q>
<l>
<milestone ed="P" unit="para"/>ὣς ἄρα μιν εἰπόντα τέλος θανάτοιο κάλυψε,</l>
<l>ψυχὴ δʼ ἐκ ῥεθέων πταμένη Ἄϊδος δὲ βεβήκει</l>
<l>ὃν πότμον γοόωσα λιποῦσʼ ἀνδροτῆτα καὶ ἥβην.</l>
<l>τὸν καὶ τεθνηῶτα προσηύδα δῖος Ἀχιλλεύς·</l>
<q direct="unspecified">
<l n="365">τέθναθι· κῆρα δʼ ἐγὼ τότε δέξομαι ὁππότε κεν δὴ</l>
<l>Ζεὺς ἐθέλῃ τελέσαι ἠδʼ ἀθάνατοι θεοὶ ἄλλοι.</l>
<milestone ed="p" n="367" unit="card"/>
<l>
<milestone ed="P" unit="para"/>ἦ ῥα, καὶ ἐκ νεκροῖο ἐρύσσατο χάλκεον ἔγχος,</l>
<l>καὶ τό γʼ ἄνευθεν ἔθηχʼ, ὃ δʼ ἀπʼ ὤμων τεύχεʼ ἐσύλα</l>
<l>αἱματόεντʼ· ἄλλοι δὲ περίδραμον υἷες Ἀχαιῶν,</l>
<l n="370">οἳ καὶ θηήσαντο φυὴν καὶ εἶδος ἀγητὸν</l>
<l>Ἕκτορος· οὐδʼ ἄρα οἵ τις ἀνουτητί γε παρέστη.</l>
<l>ὧδε δέ τις εἴπεσκεν ἰδὼν ἐς πλησίον ἄλλον·</l>
<q direct="unspecified">
<l>ὢ πόποι, ἦ μάλα δὴ μαλακώτερος ἀμφαφάασθαι</l>
<l>Ἕκτωρ ἢ ὅτε νῆας ἐνέπρησεν πυρὶ κηλέῳ.</l>
</q>
<l n="375">
<milestone ed="P" unit="para"/>ὣς ἄρα τις εἴπεσκε καὶ οὐτήσασκε παραστάς.</l>
<l>τὸν δʼ ἐπεὶ ἐξενάριξε ποδάρκης δῖος Ἀχιλλεύς,</l>
<l>στὰς ἐν Ἀχαιοῖσιν ἔπεα πτερόεντʼ ἀγόρευεν·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l>ἐπεὶ δὴ τόνδʼ ἄνδρα θεοὶ δαμάσασθαι ἔδωκαν,</l>
<l n="380">ὃς κακὰ πόλλʼ ἔρρεξεν ὅσʼ οὐ σύμπαντες οἱ ἄλλοι,</l>
<l>εἰ δʼ ἄγετʼ ἀμφὶ πόλιν σὺν τεύχεσι πειρηθῶμεν,</l>
<l>ὄφρά κʼ ἔτι γνῶμεν Τρώων νόον ὅν τινʼ ἔχουσιν,</l>
<l>ἢ καταλείψουσιν πόλιν ἄκρην τοῦδε πεσόντος,</l>
<l>ἦε μένειν μεμάασι καὶ Ἕκτορος οὐκέτʼ ἐόντος.</l>
<l n="385">ἀλλὰ τί ἤ μοι ταῦτα φίλος διελέξατο θυμός;</l>
<l>κεῖται πὰρ νήεσσι νέκυς ἄκλαυτος ἄθαπτος</l>
<l>Πάτροκλος· τοῦ δʼ οὐκ ἐπιλήσομαι, ὄφρʼ ἂν ἔγωγε</l>
<l>ζωοῖσιν μετέω καί μοι φίλα γούνατʼ ὀρώρῃ·</l>
<l>εἰ δὲ θανόντων περ καταλήθοντʼ εἰν Ἀΐδαο</l>
<l n="390">αὐτὰρ ἐγὼ καὶ κεῖθι φίλου μεμνήσομʼ ἑταίρου.</l>
<l>νῦν δʼ ἄγʼ ἀείδοντες παιήονα κοῦροι Ἀχαιῶν</l>
<l>νηυσὶν ἔπι γλαφυρῇσι νεώμεθα, τόνδε δʼ ἄγωμεν.</l>
<l>ἠράμεθα μέγα κῦδος· ἐπέφνομεν Ἕκτορα δῖον,</l>
<l>ᾧ Τρῶες κατὰ ἄστυ θεῷ ὣς εὐχετόωντο.</l>
<l n="395">
<milestone ed="P" unit="para"/>ἦ ῥα, καὶ Ἕκτορα δῖον ἀεικέα μήδετο ἔργα.</l>
<l>ἀμφοτέρων μετόπισθε ποδῶν τέτρηνε τένοντε</l>
<l>ἐς σφυρὸν ἐκ πτέρνης, βοέους δʼ ἐξῆπτεν ἱμάντας,</l>
<l>ἐκ δίφροιο δʼ ἔδησε, κάρη δʼ ἕλκεσθαι ἔασεν·</l>
<l>ἐς δίφρον δʼ ἀναβὰς ἀνά τε κλυτὰ τεύχεʼ ἀείρας</l>
<l n="400">μάστιξέν ῥʼ ἐλάαν, τὼ δʼ οὐκ ἀέκοντε πετέσθην.</l>
<l>τοῦ δʼ ἦν ἑλκομένοιο κονίσαλος, ἀμφὶ δὲ χαῖται</l>
<l>κυάνεαι πίτναντο, κάρη δʼ ἅπαν ἐν κονίῃσι</l>
<l>κεῖτο πάρος χαρίεν· τότε δὲ Ζεὺς δυσμενέεσσι</l>
<l>δῶκεν ἀεικίσσασθαι ἑῇ ἐν πατρίδι γαίῃ.</l>
<milestone ed="p" n="405" unit="card"/>
</q>
<l n="405">
<milestone ed="P" unit="para"/>ὣς τοῦ μὲν κεκόνιτο κάρη ἅπαν· ἣ δέ νυ μήτηρ</l>
<l>τίλλε κόμην, ἀπὸ δὲ λιπαρὴν ἔρριψε καλύπτρην</l>
<l>τηλόσε, κώκυσεν δὲ μάλα μέγα παῖδʼ ἐσιδοῦσα·</l>
<l>ᾤμωξεν δʼ ἐλεεινὰ πατὴρ φίλος, ἀμφὶ δὲ λαοὶ</l>
<l>κωκυτῷ τʼ εἴχοντο καὶ οἰμωγῇ κατὰ ἄστυ.</l>
<l n="410">τῷ δὲ μάλιστʼ ἄρʼ ἔην ἐναλίγκιον ὡς εἰ ἅπασα</l>
<l>Ἴλιος ὀφρυόεσσα πυρὶ σμύχοιτο κατʼ ἄκρης.</l>
<l>λαοὶ μέν ῥα γέροντα μόγις ἔχον ἀσχαλόωντα</l>
<l>ἐξελθεῖν μεμαῶτα πυλάων Δαρδανιάων.</l>
<l>πάντας δʼ ἐλλιτάνευε κυλινδόμενος κατὰ κόπρον,</l>
<l n="415">ἐξονομακλήδην ὀνομάζων ἄνδρα ἕκαστον·</l>
<l>σχέσθε φίλοι, καί μʼ οἶον ἐάσατε κηδόμενοί περ</l>
<l>ἐξελθόντα πόληος ἱκέσθʼ ἐπὶ νῆας Ἀχαιῶν.</l>
<l>λίσσωμʼ ἀνέρα τοῦτον ἀτάσθαλον ὀβριμοεργόν,</l>
<l>ἤν πως ἡλικίην αἰδέσσεται ἠδʼ ἐλεήσῃ</l>
<l n="420">γῆρας· καὶ δέ νυ τῷ γε πατὴρ τοιόσδε τέτυκται</l>
<l>Πηλεύς, ὅς μιν ἔτικτε καὶ ἔτρεφε πῆμα γενέσθαι</l>
<l>Τρωσί· μάλιστα δʼ ἐμοὶ περὶ πάντων ἄλγεʼ ἔθηκε.</l>
<l>τόσσους γάρ μοι παῖδας ἀπέκτανε τηλεθάοντας·</l>
<l>τῶν πάντων οὐ τόσσον ὀδύρομαι ἀχνύμενός περ</l>
<l n="425">ὡς ἑνός, οὗ μʼ ἄχος ὀξὺ κατοίσεται Ἄϊδος εἴσω,</l>
<l>Ἕκτορος· ὡς ὄφελεν θανέειν ἐν χερσὶν ἐμῇσι·</l>
<l>τώ κε κορεσσάμεθα κλαίοντέ τε μυρομένω τε</l>
<l>μήτηρ θʼ, ἥ μιν ἔτικτε δυσάμμορος, ἠδʼ ἐγὼ αὐτός.</l>
</q>
<l>
<milestone ed="P" unit="para"/>ὣς ἔφατο κλαίων, ἐπὶ δὲ στενάχοντο πολῖται·</l>
<l n="430">Τρῳῇσιν δʼ Ἑκάβη ἁδινοῦ ἐξῆρχε γόοιο·</l>
<l>τέκνον ἐγὼ δειλή· τί νυ βείομαι αἰνὰ παθοῦσα</l>
<l>σεῦ ἀποτεθνηῶτος; ὅ μοι νύκτάς τε καὶ ἦμαρ</l>
<l>εὐχωλὴ κατὰ ἄστυ πελέσκεο, πᾶσί τʼ ὄνειαρ</l>
<l>Τρωσί τε καὶ Τρῳῇσι κατὰ πτόλιν, οἵ σε θεὸν ὣς</l>
<l n="435">δειδέχατʼ· ἦ γὰρ καί σφι μάλα μέγα κῦδος ἔησθα</l>
<l>ζωὸς ἐών· νῦν αὖ θάνατος καὶ μοῖρα κιχάνει.</l>
<milestone ed="p" n="437" unit="card"/>
</q>
<l>
<milestone ed="P" unit="para"/>ὣς ἔφατο κλαίουσʼ, ἄλοχος δʼ οὔ πώ τι πέπυστο</l>
<l>Ἕκτορος· οὐ γάρ οἵ τις ἐτήτυμος ἄγγελος ἐλθὼν</l>
<l>ἤγγειλʼ ὅττί ῥά οἱ πόσις ἔκτοθι μίμνε πυλάων,</l>
<l n="440">ἀλλʼ ἥ γʼ ἱστὸν ὕφαινε μυχῷ δόμου ὑψηλοῖο</l>
<l>δίπλακα πορφυρέην, ἐν δὲ θρόνα ποικίλʼ ἔπασσε.</l>
<l>κέκλετο δʼ ἀμφιπόλοισιν ἐϋπλοκάμοις κατὰ δῶμα</l>
<l>ἀμφὶ πυρὶ στῆσαι τρίποδα μέγαν, ὄφρα πέλοιτο</l>
<l>Ἕκτορι θερμὰ λοετρὰ μάχης ἐκ νοστήσαντι</l>
<l n="445">νηπίη, οὐδʼ ἐνόησεν ὅ μιν μάλα τῆλε λοετρῶν</l>
<l>χερσὶν Ἀχιλλῆος δάμασε γλαυκῶπις Ἀθήνη.</l>
<l>κωκυτοῦ δʼ ἤκουσε καὶ οἰμωγῆς ἀπὸ πύργου·</l>
<l>τῆς δʼ ἐλελίχθη γυῖα, χαμαὶ δέ οἱ ἔκπεσε κερκίς·</l>
<l>ἣ δʼ αὖτις δμῳῇσιν ἐϋπλοκάμοισι μετηύδα·</l>
<q direct="unspecified">
<l n="450">δεῦτε δύω μοι ἕπεσθον, ἴδωμʼ ὅτινʼ ἔργα τέτυκται.</l>
<l>αἰδοίης ἑκυρῆς ὀπὸς ἔκλυον, ἐν δʼ ἐμοὶ αὐτῇ</l>
<l>στήθεσι πάλλεται ἦτορ ἀνὰ στόμα, νέρθε δὲ γοῦνα</l>
<l>πήγνυται· ἐγγὺς δή τι κακὸν Πριάμοιο τέκεσσιν.</l>
<l>αἲ γὰρ ἀπʼ οὔατος εἴη ἐμεῦ ἔπος· ἀλλὰ μάλʼ αἰνῶς</l>
<l n="455">δείδω μὴ δή μοι θρασὺν Ἕκτορα δῖος Ἀχιλλεὺς</l>
<l>μοῦνον ἀποτμήξας πόλιος πεδίον δὲ δίηται,</l>
<l>καὶ δή μιν καταπαύσῃ ἀγηνορίης ἀλεγεινῆς</l>
<l>ἥ μιν ἔχεσκʼ, ἐπεὶ οὔ ποτʼ ἐνὶ πληθυῖ μένεν ἀνδρῶν,</l>
<l>ἀλλὰ πολὺ προθέεσκε, τὸ ὃν μένος οὐδενὶ εἴκων.</l>
</q>
<l n="460">
<milestone ed="P" unit="para"/>ὣς φαμένη μεγάροιο διέσσυτο μαινάδι ἴση</l>
<l>παλλομένη κραδίην· ἅμα δʼ ἀμφίπολοι κίον αὐτῇ</l>
<l>αὐτὰρ ἐπεὶ πύργόν τε καὶ ἀνδρῶν ἷξεν ὅμιλον</l>
<l>ἔστη παπτήνασʼ ἐπὶ τείχεϊ, τὸν δὲ νόησεν</l>
<l>ἑλκόμενον πρόσθεν πόλιος· ταχέες δέ μιν ἵπποι</l>
<l n="465">ἕλκον ἀκηδέστως κοίλας ἐπὶ νῆας Ἀχαιῶν.</l>
<l>τὴν δὲ κατʼ ὀφθαλμῶν ἐρεβεννὴ νὺξ ἐκάλυψεν,</l>
<l>ἤριπε δʼ ἐξοπίσω, ἀπὸ δὲ ψυχὴν ἐκάπυσσε.</l>
<l>τῆλε δʼ ἀπὸ κρατὸς βάλε δέσματα σιγαλόεντα,</l>
<l>ἄμπυκα κεκρύφαλόν τε ἰδὲ πλεκτὴν ἀναδέσμην</l>
<l n="470">κρήδεμνόν θʼ, ὅ ῥά οἱ δῶκε χρυσῆ Ἀφροδίτη</l>
<l>ἤματι τῷ ὅτε μιν κορυθαίολος ἠγάγεθʼ Ἕκτωρ</l>
<l>ἐκ δόμου Ἠετίωνος, ἐπεὶ πόρε μυρία ἕδνα.</l>
<milestone ed="p" n="473" unit="card"/>
<l>ἀμφὶ δέ μιν γαλόῳ τε καὶ εἰνατέρες ἅλις ἔσταν,</l>
<l>αἵ ἑ μετὰ σφίσιν εἶχον ἀτυζομένην ἀπολέσθαι.</l>
<l n="475">ἣ δʼ ἐπεὶ οὖν ἔμπνυτο καὶ ἐς φρένα θυμὸς ἀγέρθη</l>
<l>ἀμβλήδην γοόωσα μετὰ Τρῳῇσιν ἔειπεν·</l>
<q direct="unspecified">
<l>Ἕκτορ ἐγὼ δύστηνος· ἰῇ ἄρα γεινόμεθʼ αἴσῃ</l>
<l>ἀμφότεροι, σὺ μὲν ἐν Τροίῃ Πριάμου κατὰ δῶμα,</l>
<l>αὐτὰρ ἐγὼ Θήβῃσιν ὑπὸ Πλάκῳ ὑληέσσῃ</l>
<l n="480">ἐν δόμῳ Ἠετίωνος, ὅ μʼ ἔτρεφε τυτθὸν ἐοῦσαν</l>
<l>δύσμορος αἰνόμορον· ὡς μὴ ὤφελλε τεκέσθαι.</l>
<l>νῦν δὲ σὺ μὲν Ἀΐδαο δόμους ὑπὸ κεύθεσι γαίης</l>
<l>ἔρχεαι, αὐτὰρ ἐμὲ στυγερῷ ἐνὶ πένθεϊ λείπεις</l>
<l>χήρην ἐν μεγάροισι· πάϊς δʼ ἔτι νήπιος αὔτως,</l>
<l n="485">ὃν τέκομεν σύ τʼ ἐγώ τε δυσάμμοροι· οὔτε σὺ τούτῳ</l>
<l>ἔσσεαι Ἕκτορ ὄνειαρ ἐπεὶ θάνες, οὔτε σοὶ οὗτος.</l>
<l>ἤν περ γὰρ πόλεμόν γε φύγῃ πολύδακρυν Ἀχαιῶν,</l>
<l>αἰεί τοι τούτῳ γε πόνος καὶ κήδεʼ ὀπίσσω</l>
<l>ἔσσοντʼ· ἄλλοι γάρ οἱ ἀπουρίσσουσιν ἀρούρας.</l>
<l n="490">ἦμαρ δʼ ὀρφανικὸν παναφήλικα παῖδα τίθησι·</l>
<l>πάντα δʼ ὑπεμνήμυκε, δεδάκρυνται δὲ παρειαί,</l>
<l>δευόμενος δέ τʼ ἄνεισι πάϊς ἐς πατρὸς ἑταίρους,</l>
<l>ἄλλον μὲν χλαίνης ἐρύων, ἄλλον δὲ χιτῶνος·</l>
<l>τῶν δʼ ἐλεησάντων κοτύλην τις τυτθὸν ἐπέσχε·</l>
<l n="495">χείλεα μέν τʼ ἐδίηνʼ, ὑπερῴην δʼ οὐκ ἐδίηνε.</l>
<l>τὸν δὲ καὶ ἀμφιθαλὴς ἐκ δαιτύος ἐστυφέλιξε</l>
<l>χερσὶν πεπλήγων καὶ ὀνειδείοισιν ἐνίσσων·</l>
<l>ἔρρʼ οὕτως· οὐ σός γε πατὴρ μεταδαίνυται ἡμῖν.</l>
<l>δακρυόεις δέ τʼ ἄνεισι πάϊς ἐς μητέρα χήρην</l>
<l n="500">Ἀστυάναξ, ὃς πρὶν μὲν ἑοῦ ἐπὶ γούνασι πατρὸς</l>
<l>μυελὸν οἶον ἔδεσκε καὶ οἰῶν πίονα δημόν·</l>
<l>αὐτὰρ ὅθʼ ὕπνος ἕλοι, παύσαιτό τε νηπιαχεύων,</l>
<l>εὕδεσκʼ ἐν λέκτροισιν ἐν ἀγκαλίδεσσι τιθήνης</l>
<l>εὐνῇ ἔνι μαλακῇ θαλέων ἐμπλησάμενος κῆρ·</l>
<l n="505">νῦν δʼ ἂν πολλὰ πάθῃσι φίλου ἀπὸ πατρὸς ἁμαρτὼν</l>
<l>Ἀστυάναξ, ὃν Τρῶες ἐπίκλησιν καλέουσιν·</l>
<l>οἶος γάρ σφιν ἔρυσο πύλας καὶ τείχεα μακρά.</l>
<l>νῦν δὲ σὲ μὲν παρὰ νηυσὶ κορωνίσι νόσφι τοκήων</l>
<l>αἰόλαι εὐλαὶ ἔδονται, ἐπεί κε κύνες κορέσωνται</l>
<l n="510">γυμνόν· ἀτάρ τοι εἵματʼ ἐνὶ μεγάροισι κέονται</l>
<l>λεπτά τε καὶ χαρίεντα τετυγμένα χερσὶ γυναικῶν.</l>
<l>ἀλλʼ ἤτοι τάδε πάντα καταφλέξω πυρὶ κηλέῳ</l>
<l>οὐδὲν σοί γʼ ὄφελος, ἐπεὶ οὐκ ἐγκείσεαι αὐτοῖς,</l>
<l>ἀλλὰ πρὸς Τρώων καὶ Τρωϊάδων κλέος εἶναι.</l>
</q>
<l n="515">
<milestone ed="P" unit="para"/>ὣς ἔφατο κλαίουσʼ, ἐπὶ δὲ στενάχοντο γυναῖκες.</l>
</div1>
<div1 type="Book" n="23">
<milestone ed="p" n="1" unit="card"/>
<l>ὣς οἳ μὲν στενάχοντο κατὰ πτόλιν· αὐτὰρ Ἀχαιοὶ</l>
<l>ἐπεὶ δὴ νῆάς τε καὶ Ἑλλήσποντον ἵκοντο,</l>
<l>οἳ μὲν ἄρʼ ἐσκίδναντο ἑὴν ἐπὶ νῆα ἕκαστος,</l>
<l>Μυρμιδόνας δʼ οὐκ εἴα ἀποσκίδνασθαι Ἀχιλλεύς,</l>
<l n="5">ἀλλʼ ὅ γε οἷς ἑτάροισι φιλοπτολέμοισι μετηύδα·</l>
<q direct="unspecified">
<l>Μυρμιδόνες ταχύπωλοι ἐμοὶ ἐρίηρες ἑταῖροι</l>
<l>μὴ δή πω ὑπʼ ὄχεσφι λυώμεθα μώνυχας ἵππους,</l>
<l>ἀλλʼ αὐτοῖς ἵπποισι καὶ ἅρμασιν ἆσσον ἰόντες</l>
<l>Πάτροκλον κλαίωμεν· ὃ γὰρ γέρας ἐστὶ θανόντων.</l>
<l n="10">αὐτὰρ ἐπεί κʼ ὀλοοῖο τεταρπώμεσθα γόοιο,</l>
<l>ἵππους λυσάμενοι δορπήσομεν ἐνθάδε πάντες.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ᾤμωξαν ἀολλέες, ἦρχε δʼ Ἀχιλλεύς.</l>
<l>οἳ δὲ τρὶς περὶ νεκρὸν ἐΰτριχας ἤλασαν ἵππους</l>
<l>μυρόμενοι· μετὰ δέ σφι Θέτις γόου ἵμερον ὦρσε.</l>
<l n="15">δεύοντο ψάμαθοι, δεύοντο δὲ τεύχεα φωτῶν</l>
<l>δάκρυσι· τοῖον γὰρ πόθεον μήστωρα φόβοιο.</l>
<l>τοῖσι δὲ Πηλεΐδης ἁδινοῦ ἐξῆρχε γόοιο</l>
<l>χεῖρας ἐπʼ ἀνδροφόνους θέμενος στήθεσσιν ἑταίρου·</l>
<l>χαῖρέ μοι ὦ Πάτροκλε καὶ εἰν Ἀΐδαο δόμοισι·</l>
<l n="20">πάντα γὰρ ἤδη τοι τελέω τὰ πάροιθεν ὑπέστην</l>
<l>Ἕκτορα δεῦρʼ ἐρύσας δώσειν κυσὶν ὠμὰ δάσασθαι,</l>
<l>δώδεκα δὲ προπάροιθε πυρῆς ἀποδειροτομήσειν</l>
<l>Τρώων ἀγλαὰ τέκνα σέθεν κταμένοιο χολωθείς.</l>
<l>
<milestone ed="P" unit="para"/>ἦ ῥα καὶ Ἕκτορα δῖον ἀεικέα μήδετο ἔργα</l>
<l n="25">πρηνέα πὰρ λεχέεσσι Μενοιτιάδαο τανύσσας</l>
<l>ἐν κονίῃς· οἳ δʼ ἔντεʼ ἀφωπλίζοντο ἕκαστος</l>
<l>χάλκεα μαρμαίροντα, λύον δʼ ὑψηχέας ἵππους,</l>
<l>κὰδ δʼ ἷζον παρὰ νηῒ ποδώκεος Αἰακίδαο</l>
<l>μυρίοι· αὐτὰρ ὃ τοῖσι τάφον μενοεικέα δαίνυ.</l>
<l n="30">πολλοὶ μὲν βόες ἀργοὶ ὀρέχθεον ἀμφὶ σιδήρῳ</l>
<l>σφαζόμενοι, πολλοὶ δʼ ὄϊες καὶ μηκάδες αἶγες·</l>
<l>πολλοὶ δʼ ἀργιόδοντες ὕες θαλέθοντες ἀλοιφῇ</l>
<l>εὑόμενοι τανύοντο διὰ φλογὸς Ἡφαίστοιο·</l>
<l>πάντῃ δʼ ἀμφὶ νέκυν κοτυλήρυτον ἔρρεεν αἷμα.</l>
<milestone ed="p" n="35" unit="card"/>
<l n="35">
<milestone ed="P" unit="para"/>αὐτὰρ τόν γε ἄνακτα ποδώκεα Πηλεΐωνα</l>
<l>εἰς Ἀγαμέμνονα δῖον ἄγον βασιλῆες Ἀχαιῶν</l>
<l>σπουδῇ παρπεπιθόντες ἑταίρου χωόμενον κῆρ.</l>
<l>οἳ δʼ ὅτε δὴ κλισίην Ἀγαμέμνονος ἷξον ἰόντες,</l>
<l>αὐτίκα κηρύκεσσι λιγυφθόγγοισι κέλευσαν</l>
<l n="40">ἀμφὶ πυρὶ στῆσαι τρίποδα μέγαν, εἰ πεπίθοιεν</l>
<l>Πηλεΐδην λούσασθαι ἄπο βρότον αἱματόεντα.</l>
<l>αὐτὰρ ὅ γʼ ἠρνεῖτο στερεῶς, ἐπὶ δʼ ὅρκον ὄμοσσεν·</l>
<q direct="unspecified">
<l>οὐ μὰ Ζῆνʼ, ὅς τίς τε θεῶν ὕπατος καὶ ἄριστος,</l>
<l>οὐ θέμις ἐστὶ λοετρὰ καρήατος ἆσσον ἱκέσθαι</l>
<l n="45">πρίν γʼ ἐνὶ Πάτροκλον θέμεναι πυρὶ σῆμά τε χεῦαι</l>
<l>κείρασθαί τε κόμην, ἐπεὶ οὔ μʼ ἔτι δεύτερον ὧδε</l>
<l>ἵξετʼ ἄχος κραδίην ὄφρα ζωοῖσι μετείω.</l>
<l>ἀλλʼ ἤτοι νῦν μὲν στυγερῇ πειθώμεθα δαιτί·</l>
<l>ἠῶθεν δʼ ὄτρυνον ἄναξ ἀνδρῶν Ἀγάμεμνον</l>
<l n="50">ὕλην τʼ ἀξέμεναι παρά τε σχεῖν ὅσσʼ ἐπιεικὲς</l>
<l>νεκρὸν ἔχοντα νέεσθαι ὑπὸ ζόφον ἠερόεντα,</l>
<l>ὄφρʼ ἤτοι τοῦτον μὲν ἐπιφλέγῃ ἀκάματον πῦρ</l>
<l>θᾶσσον ἀπʼ ὀφθαλμῶν, λαοὶ δʼ ἐπὶ ἔργα τράπωνται.</l>
</q>
<milestone ed="p" n="54" unit="card"/>
<l>
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδὲ πίθοντο.</l>
<l n="55">ἐσσυμένως δʼ ἄρα δόρπον ἐφοπλίσσαντες ἕκαστοι</l>
<l>δαίνυντʼ, οὐδέ τι θυμὸς ἐδεύετο δαιτὸς ἐΐσης.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>οἳ μὲν κακκείοντες ἔβαν κλισίην δὲ ἕκαστος,</l>
<l>Πηλεΐδης δʼ ἐπὶ θινὶ πολυφλοίσβοιο θαλάσσης</l>
<l n="60">κεῖτο βαρὺ στενάχων πολέσιν μετὰ Μυρμιδόνεσσιν</l>
<l>ἐν καθαρῷ, ὅθι κύματʼ ἐπʼ ἠϊόνος κλύζεσκον·</l>
<l>εὖτε τὸν ὕπνος ἔμαρπτε λύων μελεδήματα θυμοῦ</l>
<l>νήδυμος ἀμφιχυθείς· μάλα γὰρ κάμε φαίδιμα γυῖα</l>
<l>Ἕκτορʼ ἐπαΐσσων προτὶ Ἴλιον ἠνεμόεσσαν·</l>
<l n="65">ἦλθε δʼ ἐπὶ ψυχὴ Πατροκλῆος δειλοῖο</l>
<l>πάντʼ αὐτῷ μέγεθός τε καὶ ὄμματα κάλʼ ἐϊκυῖα</l>
<l>καὶ φωνήν, καὶ τοῖα περὶ χροῒ εἵματα ἕστο·</l>
<l>στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν·</l>
<q direct="unspecified">
<l>εὕδεις, αὐτὰρ ἐμεῖο λελασμένος ἔπλευ Ἀχιλλεῦ.</l>
<l n="70">οὐ μέν μευ ζώοντος ἀκήδεις, ἀλλὰ θανόντος·</l>
<l>θάπτέ με ὅττι τάχιστα πύλας Ἀΐδαο περήσω.</l>
<l>τῆλέ με εἴργουσι ψυχαὶ εἴδωλα καμόντων,</l>
<l>οὐδέ μέ πω μίσγεσθαι ὑπὲρ ποταμοῖο ἐῶσιν,</l>
<l>ἀλλʼ αὔτως ἀλάλημαι ἀνʼ εὐρυπυλὲς Ἄϊδος δῶ.</l>
<l n="75">καί μοι δὸς τὴν χεῖρʼ· ὀλοφύρομαι, οὐ γὰρ ἔτʼ αὖτις</l>
<l>νίσομαι ἐξ Ἀΐδαο, ἐπήν με πυρὸς λελάχητε.</l>
<l>οὐ μὲν γὰρ ζωοί γε φίλων ἀπάνευθεν ἑταίρων</l>
<l>βουλὰς ἑζόμενοι βουλεύσομεν, ἀλλʼ ἐμὲ μὲν κὴρ</l>
<l>ἀμφέχανε στυγερή, ἥ περ λάχε γιγνόμενόν περ·</l>
<l n="80">καὶ δὲ σοὶ αὐτῷ μοῖρα, θεοῖς ἐπιείκελʼ Ἀχιλλεῦ,</l>
<l>τείχει ὕπο Τρώων εὐηφενέων ἀπολέσθαι.</l>
<l>ἄλλο δέ τοι ἐρέω καὶ ἐφήσομαι αἴ κε πίθηαι·</l>
<l>μὴ ἐμὰ σῶν ἀπάνευθε τιθήμεναι ὀστέʼ Ἀχιλλεῦ,</l>
<l>ἀλλʼ ὁμοῦ ὡς ἐτράφημεν ἐν ὑμετέροισι δόμοισιν,</l>
<l n="85">εὖτέ με τυτθὸν ἐόντα Μενοίτιος ἐξ Ὀπόεντος</l>
<l>ἤγαγεν ὑμέτερόνδʼ ἀνδροκτασίης ὕπο λυγρῆς,</l>
<l>ἤματι τῷ ὅτε παῖδα κατέκτανον Ἀμφιδάμαντος</l>
<l>νήπιος οὐκ ἐθέλων ἀμφʼ ἀστραγάλοισι χολωθείς·</l>
<l>ἔνθά με δεξάμενος ἐν δώμασιν ἱππότα Πηλεὺς</l>
<l n="90">ἔτραφέ τʼ ἐνδυκέως καὶ σὸν θεράποντʼ ὀνόμηνεν·</l>
<l>ὣς δὲ καὶ ὀστέα νῶϊν ὁμὴ σορὸς ἀμφικαλύπτοι</l>
<l>χρύσεος ἀμφιφορεύς, τόν τοι πόρε πότνια μήτηρ.</l>
<milestone ed="p" n="93" unit="card"/>
<l>
<milestone ed="P" unit="para"/>τὸν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>τίπτέ μοι ἠθείη κεφαλὴ δεῦρʼ εἰλήλουθας</l>
<l n="95">καί μοι ταῦτα ἕκαστʼ ἐπιτέλλεαι; αὐτὰρ ἐγώ τοι</l>
<l>πάντα μάλʼ ἐκτελέω καὶ πείσομαι ὡς σὺ κελεύεις.</l>
<l>ἀλλά μοι ἆσσον στῆθι· μίνυνθά περ ἀμφιβαλόντε</l>
<l>ἀλλήλους ὀλοοῖο τεταρπώμεσθα γόοιο.</l>
</q>
<l>
<milestone ed="P" unit="para"/>ὣς ἄρα φωνήσας ὠρέξατο χερσὶ φίλῃσιν</l>
<l n="100">οὐδʼ ἔλαβε· ψυχὴ δὲ κατὰ χθονὸς ἠΰτε καπνὸς</l>
<l>ᾤχετο τετριγυῖα· ταφὼν δʼ ἀνόρουσεν Ἀχιλλεὺς</l>
<l>χερσί τε συμπλατάγησεν, ἔπος δʼ ὀλοφυδνὸν ἔειπεν·</l>
<q direct="unspecified">
<l>ὢ πόποι ἦ ῥά τίς ἐστι καὶ εἰν Ἀΐδαο δόμοισι</l>
<l>ψυχὴ καὶ εἴδωλον, ἀτὰρ φρένες οὐκ ἔνι πάμπαν·</l>
<l n="105">παννυχίη γάρ μοι Πατροκλῆος δειλοῖο</l>
<l>ψυχὴ ἐφεστήκει γοόωσά τε μυρομένη τε,</l>
<l>καί μοι ἕκαστʼ ἐπέτελλεν, ἔϊκτο δὲ θέσκελον αὐτῷ.</l>
</q>
<l>
<milestone ed="P" unit="para"/>ὣς φάτο, τοῖσι δὲ πᾶσιν ὑφʼ ἵμερον ὦρσε γόοιο·</l>
<l>μυρομένοισι δὲ τοῖσι φάνη ῥοδοδάκτυλος Ἠὼς</l>
<l n="110">ἀμφὶ νέκυν ἐλεεινόν. ἀτὰρ κρείων Ἀγαμέμνων</l>
<l>οὐρῆάς τʼ ὄτρυνε καὶ ἀνέρας ἀξέμεν ὕλην</l>
<l>πάντοθεν ἐκ κλισιῶν· ἐπὶ δʼ ἀνὴρ ἐσθλὸς ὀρώρει</l>
<l>Μηριόνης θεράπων ἀγαπήνορος Ἰδομενῆος.</l>
<l>οἳ δʼ ἴσαν ὑλοτόμους πελέκεας ἐν χερσὶν ἔχοντες</l>
<l n="115">σειράς τʼ εὐπλέκτους· πρὸ δʼ ἄρʼ οὐρῆες κίον αὐτῶν.</l>
<l>πολλὰ δʼ ἄναντα κάταντα πάραντά τε δόχμιά τʼ ἦλθον·</l>
<l>ἀλλʼ ὅτε δὴ κνημοὺς προσέβαν πολυπίδακος Ἴδης,</l>
<l>αὐτίκʼ ἄρα δρῦς ὑψικόμους ταναήκεϊ χαλκῷ</l>
<l>τάμνον ἐπειγόμενοι· ταὶ δὲ μεγάλα κτυπέουσαι</l>
<l n="120">πῖπτον· τὰς μὲν ἔπειτα διαπλήσσοντες Ἀχαιοὶ</l>
<l>ἔκδεον ἡμιόνων· ταὶ δὲ χθόνα ποσσὶ δατεῦντο</l>
<l>ἐλδόμεναι πεδίοιο διὰ ῥωπήϊα πυκνά.</l>
<l>πάντες δʼ ὑλοτόμοι φιτροὺς φέρον· ὡς γὰρ ἀνώγει</l>
<l>Μηριόνης θεράπων ἀγαπήνορος Ἰδομενῆος.</l>
<l n="125">κὰδ δʼ ἄρʼ ἐπʼ ἀκτῆς βάλλον ἐπισχερώ, ἔνθʼ ἄρʼ Ἀχιλλεὺς</l>
<l>φράσσατο Πατρόκλῳ μέγα ἠρίον ἠδὲ οἷ αὐτῷ.</l>
<l>
<milestone ed="P" unit="para"/>αὐτὰρ ἐπεὶ πάντῃ παρακάββαλον ἄσπετον ὕλην</l>
<l>ἥατʼ ἄρʼ αὖθι μένοντες ἀολλέες. αὐτὰρ Ἀχιλλεὺς</l>
<l>αὐτίκα Μυρμιδόνεσσι φιλοπτολέμοισι κέλευσε</l>
<l n="130">χαλκὸν ζώννυσθαι, ζεῦξαι δʼ ὑπʼ ὄχεσφιν ἕκαστον</l>
<l>ἵππους· οἳ δʼ ὄρνυντο καὶ ἐν τεύχεσσιν ἔδυνον,</l>
<l>ἂν δʼ ἔβαν ἐν δίφροισι παραιβάται ἡνίοχοί τε,</l>
<l>πρόσθε μὲν ἱππῆες, μετὰ δὲ νέφος εἵπετο πεζῶν</l>
<l>μυρίοι· ἐν δὲ μέσοισι φέρον Πάτροκλον ἑταῖροι.</l>
<l n="135">θριξὶ δὲ πάντα νέκυν καταείνυσαν, ἃς ἐπέβαλλον</l>
<l>κειρόμενοι· ὄπιθεν δὲ κάρη ἔχε δῖος Ἀχιλλεὺς</l>
<l>ἀχνύμενος· ἕταρον γὰρ ἀμύμονα πέμπʼ Ἄϊδος δέ.</l>
<milestone ed="p" n="138" unit="card"/>
<l>
<milestone ed="P" unit="para"/>οἳ δʼ ὅτε χῶρον ἵκανον ὅθί σφισι πέφραδʼ Ἀχιλλεὺς</l>
<l>κάτθεσαν, αἶψα δέ οἱ μενοεικέα νήεον ὕλην.</l>
<l n="140">ἔνθʼ αὖτʼ ἄλλʼ ἐνόησε ποδάρκης δῖος Ἀχιλλεύς·</l>
<l>στὰς ἀπάνευθε πυρῆς ξανθὴν ἀπεκείρατο χαίτην,</l>
<l>τήν ῥα Σπερχειῷ ποταμῷ τρέφε τηλεθόωσαν·</l>
<l>ὀχθήσας δʼ ἄρα εἶπεν ἰδὼν ἐπὶ οἴνοπα πόντον·</l>
<l>Σπερχείʼ ἄλλως σοί γε πατὴρ ἠρήσατο Πηλεὺς</l>
<l n="145">κεῖσέ με νοστήσαντα φίλην ἐς πατρίδα γαῖαν</l>
<l>σοί τε κόμην κερέειν ῥέξειν θʼ ἱερὴν ἑκατόμβην,</l>
<l>πεντήκοντα δʼ ἔνορχα παρʼ αὐτόθι μῆλʼ ἱερεύσειν</l>
<l>ἐς πηγάς, ὅθι τοι τέμενος βωμός τε θυήεις.</l>
<l>ὣς ἠρᾶθʼ ὃ γέρων, σὺ δέ οἱ νόον οὐκ ἐτέλεσσας.</l>
<l n="150">νῦν δʼ ἐπεὶ οὐ νέομαί γε φίλην ἐς πατρίδα γαῖαν</l>
<l>Πατρόκλῳ ἥρωϊ κόμην ὀπάσαιμι φέρεσθαι.</l>
</q>
<l>
<milestone ed="P" unit="para"/>ὣς εἰπὼν ἐν χερσὶ κόμην ἑτάροιο φίλοιο</l>
<l>θῆκεν, τοῖσι δὲ πᾶσιν ὑφʼ ἵμερον ὦρσε γόοιο.</l>
<l>καί νύ κʼ ὀδυρομένοισιν ἔδυ φάος ἠελίοιο</l>
<l n="155">εἰ μὴ Ἀχιλλεὺς αἶψʼ Ἀγαμέμνονι εἶπε παραστάς·</l>
<l>Ἀτρεΐδη, σοὶ γάρ τε μάλιστά γε λαὸς Ἀχαιῶν</l>
<l>πείσονται μύθοισι, γόοιο μὲν ἔστι καὶ ἆσαι,</l>
<l>νῦν δʼ ἀπὸ πυρκαϊῆς σκέδασον καὶ δεῖπνον ἄνωχθι</l>
<l>ὅπλεσθαι· τάδε δʼ ἀμφὶ πονησόμεθʼ οἷσι μάλιστα</l>
<l n="160">κήδεός ἐστι νέκυς· παρὰ δʼ οἵ τʼ ἀγοὶ ἄμμι μενόντων.</l>
<milestone ed="p" n="161" unit="card"/>
<l>
<milestone ed="P" unit="para"/>αὐτὰρ ἐπεὶ τό γʼ ἄκουσεν ἄναξ ἀνδρῶν Ἀγαμέμνων,</l>
<l>αὐτίκα λαὸν μὲν σκέδασεν κατὰ νῆας ἐΐσας,</l>
<l>κηδεμόνες δὲ παρʼ αὖθι μένον καὶ νήεον ὕλην,</l>
<l>ποίησαν δὲ πυρὴν ἑκατόμπεδον ἔνθα καὶ ἔνθα,</l>
<l n="165">ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ.</l>
<l>πολλὰ δὲ ἴφια μῆλα καὶ εἰλίποδας ἕλικας βοῦς</l>
<l>πρόσθε πυρῆς ἔδερόν τε καὶ ἄμφεπον· ἐκ δʼ ἄρα πάντων</l>
<l>δημὸν ἑλὼν ἐκάλυψε νέκυν μεγάθυμος Ἀχιλλεὺς</l>
<l>ἐς πόδας ἐκ κεφαλῆς, περὶ δὲ δρατὰ σώματα νήει.</l>
<l n="170">ἐν δʼ ἐτίθει μέλιτος καὶ ἀλείφατος ἀμφιφορῆας</l>
<l>πρὸς λέχεα κλίνων· πίσυρας δʼ ἐριαύχενας ἵππους</l>
<l>ἐσσυμένως ἐνέβαλλε πυρῇ μεγάλα στεναχίζων.</l>
<l>ἐννέα τῷ γε ἄνακτι τραπεζῆες κύνες ἦσαν,</l>
<l>καὶ μὲν τῶν ἐνέβαλλε πυρῇ δύο δειροτομήσας,</l>
<l n="175">δώδεκα δὲ Τρώων μεγαθύμων υἱέας ἐσθλοὺς</l>
<l>χαλκῷ δηϊόων· κακὰ δὲ φρεσὶ μήδετο ἔργα·</l>
<l>ἐν δὲ πυρὸς μένος ἧκε σιδήρεον ὄφρα νέμοιτο.</l>
<l>ᾤμωξέν τʼ ἄρʼ ἔπειτα, φίλον δʼ ὀνόμηνεν ἑταῖρον·</l>
<q direct="unspecified">
<l>χαῖρέ μοι ὦ Πάτροκλε καὶ εἰν Ἀΐδαο δόμοισι·</l>
<l n="180">πάντα γὰρ ἤδη τοι τελέω τὰ πάροιθεν ὑπέστην,</l>
<l>δώδεκα μὲν Τρώων μεγαθύμων υἱέας ἐσθλοὺς</l>
<l>τοὺς ἅμα σοὶ πάντας πῦρ ἐσθίει· Ἕκτορα δʼ οὔ τι</l>
<l>δώσω Πριαμίδην πυρὶ δαπτέμεν, ἀλλὰ κύνεσσιν.</l>
</q>
<l>
<milestone ed="P" unit="para"/>ὣς φάτʼ ἀπειλήσας· τὸν δʼ οὐ κύνες ἀμφεπένοντο,</l>
<l n="185">ἀλλὰ κύνας μὲν ἄλαλκε Διὸς θυγάτηρ Ἀφροδίτη</l>
<l>ἤματα καὶ νύκτας, ῥοδόεντι δὲ χρῖεν ἐλαίῳ</l>
<l>ἀμβροσίῳ, ἵνα μή μιν ἀποδρύφοι ἑλκυστάζων.</l>
<l>τῷ δʼ ἐπὶ κυάνεον νέφος ἤγαγε Φοῖβος Ἀπόλλων</l>
<l>οὐρανόθεν πεδίον δέ, κάλυψε δὲ χῶρον ἅπαντα</l>
<l n="190">ὅσσον ἐπεῖχε νέκυς, μὴ πρὶν μένος ἠελίοιο</l>
<l>σκήλειʼ ἀμφὶ περὶ χρόα ἴνεσιν ἠδὲ μέλεσσιν.</l>
<milestone ed="p" n="192" unit="card"/>
<l>
<milestone ed="P" unit="para"/>οὐδὲ πυρὴ Πατρόκλου ἐκαίετο τεθνηῶτος·</l>
<l>ἔνθʼ αὖτʼ ἀλλʼ ἐνόησε ποδάρκης δῖος Ἀχιλλεύς·</l>
<l>στὰς ἀπάνευθε πυρῆς δοιοῖς ἠρᾶτʼ ἀνέμοισι</l>
<q direct="unspecified">
<l n="195">Βορέῃ καὶ Ζεφύρῳ, καὶ ὑπίσχετο ἱερὰ καλά·</l>
<l>πολλὰ δὲ καὶ σπένδων χρυσέῳ δέπαϊ λιτάνευεν</l>
<l>ἐλθέμεν, ὄφρα τάχιστα πυρὶ φλεγεθοίατο νεκροί,</l>
<l>ὕλη τε σεύαιτο καήμεναι. ὦκα δὲ Ἶρις</l>
<l>ἀράων ἀΐουσα μετάγγελος ἦλθʼ ἀνέμοισιν.</l>
<l n="200">οἳ μὲν ἄρα Ζεφύροιο δυσαέος ἀθρόοι ἔνδον</l>
<l>εἰλαπίνην δαίνυντο· θέουσα δὲ Ἶρις ἐπέστη</l>
<l>βηλῷ ἔπι λιθέῳ· τοὶ δʼ ὡς ἴδον ὀφθαλμοῖσι</l>
<l>πάντες ἀνήϊξαν, κάλεόν τέ μιν εἰς ἓ ἕκαστος·</l>
<l>ἣ δʼ αὖθʼ ἕζεσθαι μὲν ἀνήνατο, εἶπε δὲ μῦθον·</l>
<l n="205">οὐχ ἕδος· εἶμι γὰρ αὖτις ἐπʼ Ὠκεανοῖο ῥέεθρα</l>
<l>Αἰθιόπων ἐς γαῖαν, ὅθι ῥέζουσʼ ἑκατόμβας</l>
<l>ἀθανάτοις, ἵνα δὴ καὶ ἐγὼ μεταδαίσομαι ἱρῶν.</l>
<l>ἀλλʼ Ἀχιλεὺς Βορέην ἠδὲ Ζέφυρον κελαδεινὸν</l>
<l>ἐλθεῖν ἀρᾶται, καὶ ὑπίσχεται ἱερὰ καλά,</l>
<l n="210">ὄφρα πυρὴν ὄρσητε καήμεναι, ᾗ ἔνι κεῖται</l>
<l>Πάτροκλος, τὸν πάντες ἀναστενάχουσιν Ἀχαιοί.</l>
</q>
<l>
<milestone ed="P" unit="para"/>ἣ μὲν ἄρʼ ὣς εἰποῦσʼ ἀπεβήσετο, τοὶ δʼ ὀρέοντο</l>
<l>ἠχῇ θεσπεσίῃ νέφεα κλονέοντε πάροιθεν.</l>
<l>αἶψα δὲ πόντον ἵκανον ἀήμεναι, ὦρτο δὲ κῦμα</l>
<l n="215">πνοιῇ ὕπο λιγυρῇ· Τροίην δʼ ἐρίβωλον ἱκέσθην,</l>
<l>ἐν δὲ πυρῇ πεσέτην, μέγα δʼ ἴαχε θεσπιδαὲς πῦρ.</l>
<l>παννύχιοι δʼ ἄρα τοί γε πυρῆς ἄμυδις φλόγʼ ἔβαλλον</l>
<l>φυσῶντες λιγέως· ὃ δὲ πάννυχος ὠκὺς Ἀχιλλεὺς</l>
<l>χρυσέου ἐκ κρητῆρος ἑλὼν δέπας ἀμφικύπελλον</l>
<l n="220">οἶνον ἀφυσσόμενος χαμάδις χέε, δεῦε δὲ γαῖαν</l>
<l>ψυχὴν κικλήσκων Πατροκλῆος δειλοῖο.</l>
<l>ὡς δὲ πατὴρ οὗ παιδὸς ὀδύρεται ὀστέα καίων</l>
<l>νυμφίου, ὅς τε θανὼν δειλοὺς ἀκάχησε τοκῆας,</l>
<l>ὣς Ἀχιλεὺς ἑτάροιο ὀδύρετο ὀστέα καίων,</l>
<l n="225">ἑρπύζων παρὰ πυρκαϊὴν ἁδινὰ στεναχίζων.</l>
<milestone ed="p" n="226" unit="card"/>
<l>
<milestone ed="P" unit="para"/>ἦμος δʼ ἑωσφόρος εἶσι φόως ἐρέων ἐπὶ γαῖαν,</l>
<l>ὅν τε μέτα κροκόπεπλος ὑπεὶρ ἅλα κίδναται ἠώς,</l>
<l>τῆμος πυρκαϊὴ ἐμαραίνετο, παύσατο δὲ φλόξ.</l>
<l>οἳ δʼ ἄνεμοι πάλιν αὖτις ἔβαν οἶκον δὲ νέεσθαι</l>
<l n="230">Θρηΐκιον κατὰ πόντον· ὃ δʼ ἔστενεν οἴδματι θύων.</l>
<l>Πηλεΐδης δʼ ἀπὸ πυρκαϊῆς ἑτέρωσε λιασθεὶς</l>
<l>κλίνθη κεκμηώς, ἐπὶ δὲ γλυκὺς ὕπνος ὄρουσεν·</l>
<l>οἳ δʼ ἀμφʼ Ἀτρεΐωνα ἀολλέες ἠγερέθοντο·</l>
<l>τῶν μιν ἐπερχομένων ὅμαδος καὶ δοῦπος ἔγειρεν,</l>
<l n="235">ἕζετο δʼ ὀρθωθεὶς καί σφεας πρὸς μῦθον ἔειπεν·</l>
<q direct="unspecified">
<l>Ἀτρεΐδη τε καὶ ἄλλοι ἀριστῆες Παναχαιῶν,</l>
<l>πρῶτον μὲν κατὰ πυρκαϊὴν σβέσατʼ αἴθοπι οἴνῳ</l>
<l>πᾶσαν, ὁπόσσον ἐπέσχε πυρὸς μένος· αὐτὰρ ἔπειτα</l>
<l>ὀστέα Πατρόκλοιο Μενοιτιάδαο λέγωμεν</l>
<l n="240">εὖ διαγιγνώσκοντες· ἀριφραδέα δὲ τέτυκται·</l>
<l>ἐν μέσσῃ γὰρ ἔκειτο πυρῇ, τοὶ δʼ ἄλλοι ἄνευθεν</l>
<l>ἐσχατιῇ καίοντʼ ἐπιμὶξ ἵπποι τε καὶ ἄνδρες.</l>
<l>καὶ τὰ μὲν ἐν χρυσέῃ φιάλῃ καὶ δίπλακι δημῷ</l>
<l>θείομεν, εἰς ὅ κεν αὐτὸς ἐγὼν Ἄϊδι κεύθωμαι.</l>
<l n="245">τύμβον δʼ οὐ μάλα πολλὸν ἐγὼ πονέεσθαι ἄνωγα,</l>
<l>ἀλλʼ ἐπιεικέα τοῖον· ἔπειτα δὲ καὶ τὸν Ἀχαιοὶ</l>
<l>εὐρύν θʼ ὑψηλόν τε τιθήμεναι, οἵ κεν ἐμεῖο</l>
<l>δεύτεροι ἐν νήεσσι πολυκλήϊσι λίπησθε.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἐπίθοντο ποδώκεϊ Πηλεΐωνι.</l>
<l n="250">πρῶτον μὲν κατὰ πυρκαϊὴν σβέσαν αἴθοπι οἴνῳ</l>
<l>ὅσσον ἐπὶ φλὸξ ἦλθε, βαθεῖα δὲ κάππεσε τέφρη·</l>
<l>κλαίοντες δʼ ἑτάροιο ἐνηέος ὀστέα λευκὰ</l>
<l>ἄλλεγον ἐς χρυσέην φιάλην καὶ δίπλακα δημόν,</l>
<l>ἐν κλισίῃσι δὲ θέντες ἑανῷ λιτὶ κάλυψαν·</l>
<l n="255">τορνώσαντο δὲ σῆμα θεμείλιά τε προβάλοντο</l>
<l>ἀμφὶ πυρήν· εἶθαρ δὲ χυτὴν ἐπὶ γαῖαν ἔχευαν,</l>
<l>χεύαντες δὲ τὸ σῆμα πάλιν κίον. αὐτὰρ Ἀχιλλεὺς</l>
<l>αὐτοῦ λαὸν ἔρυκε καὶ ἵζανεν εὐρὺν ἀγῶνα,</l>
<l>νηῶν δʼ ἔκφερʼ ἄεθλα λέβητάς τε τρίποδάς τε</l>
<l n="260">ἵππους θʼ ἡμιόνους τε βοῶν τʼ ἴφθιμα κάρηνα,</l>
<l>ἠδὲ γυναῖκας ἐϋζώνους πολιόν τε σίδηρον.</l>
<milestone ed="p" n="262" unit="card"/>
<l>
<milestone ed="P" unit="para"/>ἱππεῦσιν μὲν πρῶτα ποδώκεσιν ἀγλάʼ ἄεθλα</l>
<l>θῆκε γυναῖκα ἄγεσθαι ἀμύμονα ἔργα ἰδυῖαν</l>
<l>καὶ τρίποδʼ ὠτώεντα δυωκαιεικοσίμετρον</l>
<l n="265">τῷ πρώτῳ· ἀτὰρ αὖ τῷ δευτέρῳ ἵππον ἔθηκεν</l>
<l>ἑξέτεʼ ἀδμήτην βρέφος ἡμίονον κυέουσαν·</l>
<l>αὐτὰρ τῷ τριτάτῳ ἄπυρον κατέθηκε λέβητα</l>
<l>καλὸν τέσσαρα μέτρα κεχανδότα λευκὸν ἔτʼ αὔτως·</l>
<l>τῷ δὲ τετάρτῳ θῆκε δύω χρυσοῖο τάλαντα,</l>
<l n="270">πέμπτῳ δʼ ἀμφίθετον φιάλην ἀπύρωτον ἔθηκε.</l>
<l>στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>Ἀτρεΐδη τε καὶ ἄλλοι ἐϋκνήμιδες Ἀχαιοὶ</l>
<l>ἱππῆας τάδʼ ἄεθλα δεδεγμένα κεῖτʼ ἐν ἀγῶνι.</l>
<l>εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ</l>
<l n="275">ἦ τʼ ἂν ἐγὼ τὰ πρῶτα λαβὼν κλισίην δὲ φεροίμην.</l>
<l>ἴστε γὰρ ὅσσον ἐμοὶ ἀρετῇ περιβάλλετον ἵπποι·</l>
<l>ἀθάνατοί τε γάρ εἰσι, Ποσειδάων δὲ πόρʼ αὐτοὺς</l>
<l>πατρὶ ἐμῷ Πηλῆϊ, ὃ δʼ αὖτʼ ἐμοὶ ἐγγυάλιξεν.</l>
<l>ἀλλʼ ἤτοι μὲν ἐγὼ μενέω καὶ μώνυχες ἵπποι·</l>
<l n="280">τοίου γὰρ κλέος ἐσθλὸν ἀπώλεσαν ἡνιόχοιο</l>
<l>ἠπίου, ὅς σφωϊν μάλα πολλάκις ὑγρὸν ἔλαιον</l>
<l>χαιτάων κατέχευε λοέσσας ὕδατι λευκῷ.</l>
<l>τὸν τώ γʼ ἑσταότες πενθείετον, οὔδεϊ δέ σφι</l>
<l>χαῖται ἐρηρέδαται, τὼ δʼ ἕστατον ἀχνυμένω κῆρ.</l>
<l n="285">ἄλλοι δὲ στέλλεσθε κατὰ στρατόν, ὅς τις Ἀχαιῶν</l>
<l>ἵπποισίν τε πέποιθε καὶ ἅρμασι κολλητοῖσιν.</l>
<milestone ed="p" n="287" unit="card"/>
</q>
<l>
<milestone ed="P" unit="para"/>ὣς φάτο Πηλεΐδης, ταχέες δʼ ἱππῆες ἄγερθεν.</l>
<l>ὦρτο πολὺ πρῶτος μὲν ἄναξ ἀνδρῶν Εὔμηλος</l>
<l>Ἀδμήτου φίλος υἱός, ὃς ἱπποσύνῃ ἐκέκαστο·</l>
<l n="290">τῷ δʼ ἐπὶ Τυδεΐδης ὦρτο κρατερὸς Διομήδης,</l>
<l>ἵππους δὲ Τρῳοὺς ὕπαγε ζυγόν, οὕς ποτʼ ἀπηύρα</l>
<l>Αἰνείαν, ἀτὰρ αὐτὸν ὑπεξεσάωσεν Ἀπόλλων.</l>
<l>τῷ δʼ ἄρʼ ἐπʼ Ἀτρεΐδης ὦρτο ξανθὸς Μενέλαος</l>
<l>διογενής, ὑπὸ δὲ ζυγὸν ἤγαγεν ὠκέας ἵππους</l>
<l n="295">Αἴθην τὴν Ἀγαμεμνονέην τὸν ἑόν τε Πόδαργον·</l>
<l>τὴν Ἀγαμέμνονι δῶκʼ Ἀγχισιάδης Ἐχέπωλος</l>
<l>δῶρʼ, ἵνα μή οἱ ἕποιθʼ ὑπὸ Ἴλιον ἠνεμόεσσαν,</l>
<l>ἀλλʼ αὐτοῦ τέρποιτο μένων· μέγα γάρ οἱ ἔδωκε</l>
<l>Ζεὺς ἄφενος, ναῖεν δʼ ὅ γʼ ἐν εὐρυχόρῳ Σικυῶνι·</l>
<l n="300">τὴν ὅ γʼ ὑπὸ ζυγὸν ἦγε μέγα δρόμου ἰσχανόωσαν.</l>
<l>Ἀντίλοχος δὲ τέταρτος ἐΰτριχας ὁπλίσαθʼ ἵππους,</l>
<l>Νέστορος ἀγλαὸς υἱὸς ὑπερθύμοιο ἄνακτος</l>
<l>τοῦ Νηληϊάδαο· Πυλοιγενέες δέ οἱ ἵπποι</l>
<l>ὠκύποδες φέρον ἅρμα· πατὴρ δέ οἱ ἄγχι παραστὰς</l>
<l n="305">μυθεῖτʼ εἰς ἀγαθὰ φρονέων νοέοντι καὶ αὐτῷ·</l>
<q direct="unspecified">
<l>Ἀντίλοχʼ ἤτοι μέν σε νέον περ ἐόντʼ ἐφίλησαν</l>
<l>Ζεύς τε Ποσειδάων τε, καὶ ἱπποσύνας ἐδίδαξαν</l>
<l>παντοίας· τὼ καί σε διδασκέμεν οὔ τι μάλα χρεώ·</l>
<l>οἶσθα γὰρ εὖ περὶ τέρμαθʼ ἑλισσέμεν· ἀλλά τοι ἵπποι</l>
<l n="310">βάρδιστοι θείειν· τώ τʼ οἴω λοίγιʼ ἔσεσθαι.</l>
<l>τῶν δʼ ἵπποι μὲν ἔασιν ἀφάρτεροι, οὐδὲ μὲν αὐτοὶ</l>
<l>πλείονα ἴσασιν σέθεν αὐτοῦ μητίσασθαι.</l>
<l>ἀλλʼ ἄγε δὴ σὺ φίλος μῆτιν ἐμβάλλεο θυμῷ</l>
<l>παντοίην, ἵνα μή σε παρεκπροφύγῃσιν ἄεθλα.</l>
<l n="315">μήτι τοι δρυτόμος μέγʼ ἀμείνων ἠὲ βίηφι·</l>
<l>μήτι δʼ αὖτε κυβερνήτης ἐνὶ οἴνοπι πόντῳ</l>
<l>νῆα θοὴν ἰθύνει ἐρεχθομένην ἀνέμοισι·</l>
<l>μήτι δʼ ἡνίοχος περιγίγνεται ἡνιόχοιο.</l>
<milestone ed="p" n="319" unit="card"/>
<l>ἀλλʼ ὃς μέν θʼ ἵπποισι καὶ ἅρμασιν οἷσι πεποιθὼς</l>
<l n="320">ἀφραδέως ἐπὶ πολλὸν ἑλίσσεται ἔνθα καὶ ἔνθα,</l>
<l>ἵπποι δὲ πλανόωνται ἀνὰ δρόμον, οὐδὲ κατίσχει·</l>
<l>ὃς δέ κε κέρδεα εἰδῇ ἐλαύνων ἥσσονας ἵππους,</l>
<l>αἰεὶ τέρμʼ ὁρόων στρέφει ἐγγύθεν, οὐδέ ἑ λήθει</l>
<l>ὅππως τὸ πρῶτον τανύσῃ βοέοισιν ἱμᾶσιν,</l>
<l n="325">ἀλλʼ ἔχει ἀσφαλέως καὶ τὸν προὔχοντα δοκεύει.</l>
<l>σῆμα δέ τοι ἐρέω μάλʼ ἀριφραδές, οὐδέ σε λήσει.</l>
<l>ἕστηκε ξύλον αὖον ὅσον τʼ ὄργυιʼ ὑπὲρ αἴης</l>
<l>ἢ δρυὸς ἢ πεύκης· τὸ μὲν οὐ καταπύθεται ὄμβρῳ,</l>
<l>λᾶε δὲ τοῦ ἑκάτερθεν ἐρηρέδαται δύο λευκὼ</l>
<l n="330">ἐν ξυνοχῇσιν ὁδοῦ, λεῖος δʼ ἱππόδρομος ἀμφὶς</l>
<l>ἤ τευ σῆμα βροτοῖο πάλαι κατατεθνηῶτος,</l>
<l>ἢ τό γε νύσσα τέτυκτο ἐπὶ προτέρων ἀνθρώπων,</l>
<l>καὶ νῦν τέρματʼ ἔθηκε ποδάρκης δῖος Ἀχιλλεύς.</l>
<l>τῷ σὺ μάλʼ ἐγχρίμψας ἐλάαν σχεδὸν ἅρμα καὶ ἵππους,</l>
<l n="335">αὐτὸς δὲ κλινθῆναι ἐϋπλέκτῳ ἐνὶ δίφρῳ</l>
<l>ἦκʼ ἐπʼ ἀριστερὰ τοῖιν· ἀτὰρ τὸν δεξιὸν ἵππον</l>
<l>κένσαι ὁμοκλήσας, εἶξαί τέ οἱ ἡνία χερσίν.</l>
<l>ἐν νύσσῃ δέ τοι ἵππος ἀριστερὸς ἐγχριμφθήτω,</l>
<l>ὡς ἄν τοι πλήμνη γε δοάσσεται ἄκρον ἱκέσθαι</l>
<l n="340">κύκλου ποιητοῖο· λίθου δʼ ἀλέασθαι ἐπαυρεῖν,</l>
<l>μή πως ἵππους τε τρώσῃς κατά θʼ ἅρματα ἄξῃς·</l>
<l>χάρμα δὲ τοῖς ἄλλοισιν, ἐλεγχείη δὲ σοὶ αὐτῷ</l>
<l>ἔσσεται· ἀλλὰ φίλος φρονέων πεφυλαγμένος εἶναι.</l>
<l>εἰ γάρ κʼ ἐν νύσσῃ γε παρεξελάσῃσθα διώκων,</l>
<l n="345">οὐκ ἔσθʼ ὅς κέ σʼ ἕλῃσι μετάλμενος οὐδὲ παρέλθῃ,</l>
<l>οὐδʼ εἴ κεν μετόπισθεν Ἀρίονα δῖον ἐλαύνοι</l>
<l>Ἀδρήστου ταχὺν ἵππον, ὃς ἐκ θεόφιν γένος ἦεν,</l>
<l>ἢ τοὺς Λαομέδοντος, οἳ ἐνθάδε γʼ ἔτραφεν ἐσθλοί.</l>
</q>
<l>
<milestone ed="P" unit="para"/>ὣς εἰπὼν Νέστωρ Νηλήϊος ἂψ ἐνὶ χώρῃ</l>
<l n="350">ἕζετʼ, ἐπεὶ ᾧ παιδὶ ἑκάστου πείρατʼ ἔειπε.</l>
<milestone ed="p" n="351" unit="card"/>
<l>
<milestone ed="P" unit="para"/>Μηριόνης δʼ ἄρα πέμπτος ἐΰτριχας ὁπλίσαθʼ ἵππους.</l>
<l>ἂν δʼ ἔβαν ἐς δίφρους, ἐν δὲ κλήρους ἐβάλοντο·</l>
<l>πάλλʼ Ἀχιλεύς, ἐκ δὲ κλῆρος θόρε Νεστορίδαο</l>
<l>Ἀντιλόχου· μετὰ τὸν δʼ ἔλαχε κρείων Εὔμηλος·</l>
<l n="355">τῷ δʼ ἄρʼ ἐπʼ Ἀτρεΐδης δουρὶ κλειτὸς Μενέλαος,</l>
<l>τῷ δʼ ἐπὶ Μηριόνης λάχʼ ἐλαυνέμεν· ὕστατος αὖτε</l>
<l>Τυδεΐδης ὄχʼ ἄριστος ἐὼν λάχʼ ἐλαυνέμεν ἵππους.</l>
<l>στὰν δὲ μεταστοιχί, σήμηνε δὲ τέρματʼ Ἀχιλλεὺς</l>
<l>τηλόθεν ἐν λείῳ πεδίῳ· παρὰ δὲ σκοπὸν εἷσεν</l>
<l n="360">ἀντίθεον Φοίνικα ὀπάονα πατρὸς ἑοῖο,</l>
<l>ὡς μεμνέῳτο δρόμους καὶ ἀληθείην ἀποείποι.</l>
<l>
<milestone ed="P" unit="para"/>οἳ δʼ ἅμα πάντες ἐφʼ ἵπποιιν μάστιγας ἄειραν,</l>
<l>πέπληγόν θʼ ἱμᾶσιν, ὁμόκλησάν τʼ ἐπέεσσιν</l>
<l>ἐσσυμένως· οἳ δʼ ὦκα διέπρησσον πεδίοιο</l>
<l n="365">νόσφι νεῶν ταχέως· ὑπὸ δὲ στέρνοισι κονίη</l>
<l>ἵστατʼ ἀειρομένη ὥς τε νέφος ἠὲ θύελλα,</l>
<l>χαῖται δʼ ἐρρώοντο μετὰ πνοιῇς ἀνέμοιο.</l>
<l>ἅρματα δʼ ἄλλοτε μὲν χθονὶ πίλνατο πουλυβοτείρῃ,</l>
<l>ἄλλοτε δʼ ἀΐξασκε μετήορα· τοὶ δʼ ἐλατῆρες</l>
<l n="370">ἕστασαν ἐν δίφροισι, πάτασσε δὲ θυμὸς ἑκάστου</l>
<l>νίκης ἱεμένων· κέκλοντο δὲ οἷσιν ἕκαστος</l>
<l>ἵπποις, οἳ δʼ ἐπέτοντο κονίοντες πεδίοιο.</l>
<l>
<milestone ed="P" unit="para"/>ἀλλʼ ὅτε δὴ πύματον τέλεον δρόμον ὠκέες ἵπποι</l>
<l>ἂψ ἐφʼ ἁλὸς πολιῆς, τότε δὴ ἀρετή γε ἑκάστου</l>
<l n="375">φαίνετʼ, ἄφαρ δʼ ἵπποισι τάθη δρόμος· ὦκα δʼ ἔπειτα</l>
<l>αἳ Φηρητιάδαο ποδώκεες ἔκφερον ἵπποι.</l>
<l>τὰς δὲ μετʼ ἐξέφερον Διομήδεος ἄρσενες ἵπποι</l>
<l>Τρώϊοι, οὐδέ τι πολλὸν ἄνευθʼ ἔσαν, ἀλλὰ μάλʼ ἐγγύς·</l>
<l>αἰεὶ γὰρ δίφρου ἐπιβησομένοισιν ἐΐκτην,</l>
<l n="380">πνοιῇ δʼ Εὐμήλοιο μετάφρενον εὐρέε τʼ ὤμω</l>
<l>θέρμετʼ· ἐπʼ αὐτῷ γὰρ κεφαλὰς καταθέντε πετέσθην.</l>
<l>καί νύ κεν ἢ παρέλασσʼ ἢ ἀμφήριστον ἔθηκεν,</l>
<l>εἰ μὴ Τυδέος υἷϊ κοτέσσατο Φοῖβος Ἀπόλλων,</l>
<l>ὅς ῥά οἱ ἐκ χειρῶν ἔβαλεν μάστιγα φαεινήν.</l>
<l n="385">τοῖο δʼ ἀπʼ ὀφθαλμῶν χύτο δάκρυα χωομένοιο,</l>
<l>οὕνεκα τὰς μὲν ὅρα ἔτι καὶ πολὺ μᾶλλον ἰούσας,</l>
<l>οἳ δέ οἱ ἐβλάφθησαν ἄνευ κέντροιο θέοντες.</l>
<milestone ed="p" n="388" unit="card"/>
<l>οὐδʼ ἄρʼ Ἀθηναίην ἐλεφηράμενος λάθʼ Ἀπόλλων</l>
<l>Τυδεΐδην, μάλα δʼ ὦκα μετέσσυτο ποιμένα λαῶν,</l>
<l n="390">δῶκε δέ οἱ μάστιγα, μένος δʼ ἵπποισιν ἐνῆκεν·</l>
<l>ἣ δὲ μετʼ Ἀδμήτου υἱὸν κοτέουσʼ ἐβεβήκει,</l>
<l>ἵππειον δέ οἱ ἦξε θεὰ ζυγόν· αἳ δέ οἱ ἵπποι</l>
<l>ἀμφὶς ὁδοῦ δραμέτην, ῥυμὸς δʼ ἐπὶ γαῖαν ἐλύσθη.</l>
<l>αὐτὸς δʼ ἐκ δίφροιο παρὰ τροχὸν ἐξεκυλίσθη,</l>
<l n="395">ἀγκῶνάς τε περιδρύφθη στόμα τε ῥῖνάς τε,</l>
<l>θρυλίχθη δὲ μέτωπον ἐπʼ ὀφρύσι· τὼ δέ οἱ ὄσσε</l>
<l>δακρυόφι πλῆσθεν, θαλερὴ δέ οἱ ἔσχετο φωνή.</l>
<l>Τυδεΐδης δὲ παρατρέψας ἔχε μώνυχας ἵππους,</l>
<l>πολλὸν τῶν ἄλλων ἐξάλμενος· ἐν γὰρ Ἀθήνη</l>
<l n="400">ἵπποις ἧκε μένος καὶ ἐπʼ αὐτῷ κῦδος ἔθηκε.</l>
<l>τῷ δʼ ἄρʼ ἐπʼ Ἀτρεΐδης εἶχε ξανθὸς Μενέλαος.</l>
<l>Ἀντίλοχος δʼ ἵπποισιν ἐκέκλετο πατρὸς ἑοῖο·</l>
<q direct="unspecified">
<l>ἔμβητον καὶ σφῶϊ· τιταίνετον ὅττι τάχιστα.</l>
<l>ἤτοι μὲν κείνοισιν ἐριζέμεν οὔ τι κελεύω</l>
<l n="405">Τυδεΐδεω ἵπποισι δαΐφρονος, οἷσιν Ἀθήνη</l>
<l>νῦν ὤρεξε τάχος καὶ ἐπʼ αὐτῷ κῦδος ἔθηκεν·</l>
<l>ἵππους δʼ Ἀτρεΐδαο κιχάνετε, μὴ δὲ λίπησθον,</l>
<l>καρπαλίμως, μὴ σφῶϊν ἐλεγχείην καταχεύῃ</l>
<l>Αἴθη θῆλυς ἐοῦσα· τί ἢ λείπεσθε φέριστοι;</l>
<l n="410">ὧδε γὰρ ἐξερέω, καὶ μὴν τετελεσμένον ἔσται·</l>
<l>οὐ σφῶϊν κομιδὴ παρὰ Νέστορι ποιμένι λαῶν</l>
<l>ἔσσεται, αὐτίκα δʼ ὔμμε κατακτενεῖ ὀξέϊ χαλκῷ,</l>
<l>αἴ κʼ ἀποκηδήσαντε φερώμεθα χεῖρον ἄεθλον.</l>
<l>ἀλλʼ ἐφομαρτεῖτον καὶ σπεύδετον ὅττι τάχιστα·</l>
<l n="415">ταῦτα δʼ ἐγὼν αὐτὸς τεχνήσομαι ἠδὲ νοήσω</l>
<l>στεινωπῷ ἐν ὁδῷ παραδύμεναι, οὐδέ με λήσει.</l>
</q>
<l>
<milestone ed="P" unit="para"/>ὣς ἔφαθʼ, οἳ δὲ ἄνακτος ὑποδείσαντες ὁμοκλὴν</l>
<l>μᾶλλον ἐπιδραμέτην ὀλίγον χρόνον· αἶψα δʼ ἔπειτα</l>
<l>στεῖνος ὁδοῦ κοίλης ἴδεν Ἀντίλοχος μενεχάρμης.</l>
<l n="420">ῥωχμὸς ἔην γαίης, ᾗ χειμέριον ἀλὲν ὕδωρ</l>
<l>ἐξέρρηξεν ὁδοῖο, βάθυνε δὲ χῶρον ἅπαντα·</l>
<l>τῇ ῥʼ εἶχεν Μενέλαος ἁματροχιὰς ἀλεείνων.</l>
<l>Ἀντίλοχος δὲ παρατρέψας ἔχε μώνυχας ἵππους</l>
<l>ἐκτὸς ὁδοῦ, ὀλίγον δὲ παρακλίνας ἐδίωκεν.</l>
<l n="425">Ἀτρεΐδης δʼ ἔδεισε καὶ Ἀντιλόχῳ ἐγεγώνει·</l>
<q direct="unspecified">
<l>Ἀντίλοχʼ ἀφραδέως ἱππάζεαι, ἀλλʼ ἄνεχʼ ἵππους·</l>
<l>στεινωπὸς γὰρ ὁδός, τάχα δʼ εὐρυτέρη παρελάσσαι·</l>
<l>μή πως ἀμφοτέρους δηλήσεαι ἅρματι κύρσας.</l>
</q>
<milestone ed="p" n="429" unit="card"/>
<l>
<milestone ed="P" unit="para"/>ὣς ἔφατʼ, Ἀντίλοχος δʼ ἔτι καὶ πολὺ μᾶλλον ἔλαυνε</l>
<l n="430">κέντρῳ ἐπισπέρχων ὡς οὐκ ἀΐοντι ἐοικώς.</l>
<l>ὅσσα δὲ δίσκου οὖρα κατωμαδίοιο πέλονται,</l>
<l>ὅν τʼ αἰζηὸς ἀφῆκεν ἀνὴρ πειρώμενος ἥβης,</l>
<l>τόσσον ἐπιδραμέτην· αἳ δʼ ἠρώησαν ὀπίσσω</l>
<l>Ἀτρεΐδεω· αὐτὸς γὰρ ἑκὼν μεθέηκεν ἐλαύνειν</l>
<l n="435">μή πως συγκύρσειαν ὁδῷ ἔνι μώνυχες ἵπποι,</l>
<l>δίφρους τʼ ἀνστρέψειαν ἐϋπλεκέας, κατὰ δʼ αὐτοὶ</l>
<l>ἐν κονίῃσι πέσοιεν ἐπειγόμενοι περὶ νίκης.</l>
<l>τὸν καὶ νεικείων προσέφη ξανθὸς Μενέλαος·</l>
<q direct="unspecified">
<l>Ἀντίλοχʼ οὔ τις σεῖο βροτῶν ὀλοώτερος ἄλλος·</l>
<l n="440">ἔρρʼ, ἐπεὶ οὔ σʼ ἔτυμόν γε φάμεν πεπνῦσθαι Ἀχαιοί.</l>
<l>ἀλλʼ οὐ μὰν οὐδʼ ὧς ἄτερ ὅρκου οἴσῃ ἄεθλον.</l>
</q>
<l>
<milestone ed="P" unit="para"/>ὣς εἰπὼν ἵπποισιν ἐκέκλετο φώνησέν τε·</l>
<q direct="unspecified">
<l>μή μοι ἐρύκεσθον μὴ δʼ ἕστατον ἀχνυμένω κῆρ.</l>
<l>φθήσονται τούτοισι πόδες καὶ γοῦνα καμόντα</l>
<l n="445">ἢ ὑμῖν· ἄμφω γὰρ ἀτέμβονται νεότητος.</l>
</q>
<l>
<milestone ed="P" unit="para"/>ὣς ἔφαθʼ, οἳ δὲ ἄνακτος ὑποδείσαντες ὁμοκλὴν</l>
<l>μᾶλλον ἐπιδραμέτην, τάχα δέ σφισιν ἄγχι γένοντο.</l>
<l>
<milestone ed="P" unit="para"/>Ἀργεῖοι δʼ ἐν ἀγῶνι καθήμενοι εἰσορόωντο</l>
<l>ἵππους· τοὶ δὲ πέτοντο κονίοντες πεδίοιο.</l>
<l n="450">πρῶτος δʼ Ἰδομενεὺς Κρητῶν ἀγὸς ἐφράσαθʼ ἵππους·</l>
<l>ἧστο γὰρ ἐκτὸς ἀγῶνος ὑπέρτατος ἐν περιωπῇ·</l>
<l>τοῖο δʼ ἄνευθεν ἐόντος ὁμοκλητῆρος ἀκούσας</l>
<l>ἔγνω, φράσσατο δʼ ἵππον ἀριπρεπέα προὔχοντα,</l>
<l>ὃς τὸ μὲν ἄλλο τόσον φοῖνιξ ἦν, ἐν δὲ μετώπῳ</l>
<l n="455">λευκὸν σῆμα τέτυκτο περίτροχον ἠΰτε μήνη.</l>
<l>στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>ὦ φίλοι Ἀργείων ἡγήτορες ἠδὲ μέδοντες</l>
<l>οἶος ἐγὼν ἵππους αὐγάζομαι ἦε καὶ ὑμεῖς;</l>
<l>ἄλλοι μοι δοκέουσι παροίτεροι ἔμμεναι ἵπποι,</l>
<l n="460">ἄλλος δʼ ἡνίοχος ἰνδάλλεται· αἳ δέ που αὐτοῦ</l>
<l>ἔβλαβεν ἐν πεδίῳ, αἳ κεῖσέ γε φέρτεραι ἦσαν·</l>
<l>ἤτοι γὰρ τὰς πρῶτα ἴδον περὶ τέρμα βαλούσας,</l>
<l>νῦν δʼ οὔ πῃ δύναμαι ἰδέειν· πάντῃ δέ μοι ὄσσε</l>
<l>Τρωϊκὸν ἂμ πεδίον παπταίνετον εἰσορόωντι·</l>
<l n="465">ἦε τὸν ἡνίοχον φύγον ἡνία, οὐδὲ δυνάσθη</l>
<l>εὖ σχεθέειν περὶ τέρμα καὶ οὐκ ἐτύχησεν ἑλίξας·</l>
<l>ἔνθά μιν ἐκπεσέειν ὀΐω σύν θʼ ἅρματα ἆξαι,</l>
<l>αἳ δʼ ἐξηρώησαν, ἐπεὶ μένος ἔλλαβε θυμόν.</l>
<l>ἀλλὰ ἴδεσθε καὶ ὔμμες ἀνασταδόν· οὐ γὰρ ἔγωγε</l>
<l n="470">εὖ διαγιγνώσκω· δοκέει δέ μοι ἔμμεναι ἀνὴρ</l>
<l>Αἰτωλὸς γενεήν, μετὰ δʼ Ἀργείοισιν ἀνάσσει</l>
<l>Τυδέος ἱπποδάμου υἱὸς κρατερὸς Διομήδης.</l>
<milestone ed="p" n="473" unit="card"/>
<l>
<milestone ed="P" unit="para"/>τὸν δʼ αἰσχρῶς ἐνένιπεν Ὀϊλῆος ταχὺς Αἴας·</l>
<q direct="unspecified">
<l>Ἰδομενεῦ τί πάρος λαβρεύεαι; αἳ δέ τʼ ἄνευθεν</l>
<l n="475">ἵπποι ἀερσίποδες πολέος πεδίοιο δίενται.</l>
<l>οὔτε νεώτατός ἐσσι μετʼ Ἀργείοισι τοσοῦτον,</l>
<l>οὔτέ τοι ὀξύτατον κεφαλῆς ἐκδέρκεται ὄσσε·</l>
<l>ἀλλʼ αἰεὶ μύθοις λαβρεύεαι· οὐδέ τί σε χρὴ</l>
<l>λαβραγόρην ἔμεναι· πάρα γὰρ καὶ ἀμείνονες ἄλλοι.</l>
<l n="480">ἵπποι δʼ αὐταὶ ἔασι παροίτεραι, αἳ τὸ πάρος περ,</l>
<l>Εὐμήλου, ἐν δʼ αὐτὸς ἔχων εὔληρα βέβηκε.</l>
<l>
<milestone ed="P" unit="para"/>τὸν δὲ χολωσάμενος Κρητῶν ἀγὸς ἀντίον ηὔδα·</l>
<q direct="unspecified">
<l>Αἶαν νεῖκος ἄριστε κακοφραδὲς ἄλλά τε πάντα</l>
<l>δεύεαι Ἀργείων, ὅτι τοι νόος ἐστὶν ἀπηνής.</l>
<l n="485">δεῦρό νυν ἢ τρίποδος περιδώμεθον ἠὲ λέβητος,</l>
<l>ἴστορα δʼ Ἀτρεΐδην Ἀγαμέμνονα θείομεν ἄμφω,</l>
<l>ὁππότεραι πρόσθʼ ἵπποι, ἵνα γνώῃς ἀποτίνων.</l>
</q>
<l>
<milestone ed="P" unit="para"/>ὣς ἔφατʼ, ὄρνυτο δʼ αὐτίκʼ Ὀϊλῆος ταχὺς Αἴας</l>
<l>χωόμενος χαλεποῖσιν ἀμείψασθαι ἐπέεσσι·</l>
<l n="490">καί νύ κε δὴ προτέρω ἔτʼ ἔρις γένετʼ ἀμφοτέροισιν,</l>
<l>εἰ μὴ Ἀχιλλεὺς αὐτὸς ἀνίστατο καὶ φάτο μῦθον·</l>
<l>μηκέτι νῦν χαλεποῖσιν ἀμείβεσθον ἐπέεσσιν</l>
<l>Αἶαν Ἰδομενεῦ τε κακοῖς, ἐπεὶ οὐδὲ ἔοικε.</l>
<l>καὶ δʼ ἄλλῳ νεμεσᾶτον ὅτις τοιαῦτά γε ῥέζοι.</l>
<l n="495">ἀλλʼ ὑμεῖς ἐν ἀγῶνι καθήμενοι εἰσοράασθε</l>
<l>ἵππους· οἳ δὲ τάχʼ αὐτοὶ ἐπειγόμενοι περὶ νίκης</l>
<l>ἐνθάδʼ ἐλεύσονται· τότε δὲ γνώσεσθε ἕκαστος</l>
<l>ἵππους Ἀργείων, οἳ δεύτεροι οἵ τε πάροιθεν.</l>
</q>
<l>
<milestone ed="P" unit="para"/>ὣς φάτο, Τυδεΐδης δὲ μάλα σχεδὸν ἦλθε διώκων,</l>
<l n="500">μάστι δʼ αἰὲν ἔλαυνε κατωμαδόν· οἳ δέ οἱ ἵπποι</l>
<l>ὑψόσʼ ἀειρέσθην ῥίμφα πρήσσοντε κέλευθον.</l>
<l>αἰεὶ δʼ ἡνίοχον κονίης ῥαθάμιγγες ἔβαλλον,</l>
<l>ἅρματα δὲ χρυσῷ πεπυκασμένα κασσιτέρῳ τε</l>
<l>ἵπποις ὠκυπόδεσσιν ἐπέτρεχον· οὐδέ τι πολλὴ</l>
<l n="505">γίγνετʼ ἐπισσώτρων ἁρματροχιὴ κατόπισθεν</l>
<l>ἐν λεπτῇ κονίῃ· τὼ δὲ σπεύδοντε πετέσθην.</l>
<l>στῆ δὲ μέσῳ ἐν ἀγῶνι, πολὺς δʼ ἀνεκήκιεν ἱδρὼς</l>
<l>ἵππων ἔκ τε λόφων καὶ ἀπὸ στέρνοιο χαμᾶζε.</l>
<l>αὐτὸς δʼ ἐκ δίφροιο χαμαὶ θόρε παμφανόωντος,</l>
<l n="510">κλῖνε δʼ ἄρα μάστιγα ποτὶ ζυγόν· οὐδὲ μάτησεν</l>
<l>ἴφθιμος Σθένελος, ἀλλʼ ἐσσυμένως λάβʼ ἄεθλον,</l>
<l>δῶκε δʼ ἄγειν ἑτάροισιν ὑπερθύμοισι γυναῖκα</l>
<l>καὶ τρίποδʼ ὠτώεντα φέρειν· ὃ δʼ ἔλυεν ὑφʼ ἵππους.</l>
<milestone ed="p" n="514" unit="card"/>
<l>
<milestone ed="P" unit="para"/>τῷ δʼ ἄρʼ ἐπʼ Ἀντίλοχος Νηλήϊος ἤλασεν ἵππους</l>
<l n="515">κέρδεσιν, οὔ τι τάχει γε, παραφθάμενος Μενέλαον·</l>
<l>ἀλλὰ καὶ ὧς Μενέλαος ἔχʼ ἐγγύθεν ὠκέας ἵππους.</l>
<l>ὅσσον δὲ τροχοῦ ἵππος ἀφίσταται, ὅς ῥα ἄνακτα</l>
<l>ἕλκῃσιν πεδίοιο τιταινόμενος σὺν ὄχεσφι·</l>
<l>τοῦ μέν τε ψαύουσιν ἐπισσώτρου τρίχες ἄκραι</l>
<l n="520">οὐραῖαι· ὃ δέ τʼ ἄγχι μάλα τρέχει, οὐδέ τι πολλὴ</l>
<l>χώρη μεσσηγὺς πολέος πεδίοιο θέοντος·</l>
<l>τόσσον δὴ Μενέλαος ἀμύμονος Ἀντιλόχοιο</l>
<l>λείπετʼ· ἀτὰρ τὰ πρῶτα καὶ ἐς δίσκουρα λέλειπτο,</l>
<l>ἀλλά μιν αἶψα κίχανεν· ὀφέλλετο γὰρ μένος ἠῢ</l>
<l n="525">ἵππου τῆς Ἀγαμεμνονέης καλλίτριχος Αἴθης·</l>
<l>εἰ δέ κʼ ἔτι προτέρω γένετο δρόμος ἀμφοτέροισι,</l>
<l>τώ κέν μιν παρέλασσʼ οὐδʼ ἀμφήριστον ἔθηκεν.</l>
<l>αὐτὰρ Μηριόνης θεράπων ἐῢς Ἰδομενῆος</l>
<l>λείπετʼ ἀγακλῆος Μενελάου δουρὸς ἐρωήν·</l>
<l n="530">βάρδιστοι μὲν γάρ οἱ ἔσαν καλλίτριχες ἵπποι,</l>
<l>ἤκιστος δʼ ἦν αὐτὸς ἐλαυνέμεν ἅρμʼ ἐν ἀγῶνι.</l>
<l>υἱὸς δʼ Ἀδμήτοιο πανύστατος ἤλυθεν ἄλλων</l>
<l>ἕλκων ἅρματα καλὰ ἐλαύνων πρόσσοθεν ἵππους.</l>
<l>τὸν δὲ ἰδὼν ᾤκτειρε ποδάρκης δῖος Ἀχιλλεύς,</l>
<l n="535">στὰς δʼ ἄρʼ ἐν Ἀργείοις ἔπεα πτερόεντʼ ἀγόρευε·</l>
<q direct="unspecified">
<l>λοῖσθος ἀνὴρ ὤριστος ἐλαύνει μώνυχας ἵππους·</l>
<l>ἀλλʼ ἄγε δή οἱ δῶμεν ἀέθλιον ὡς ἐπιεικὲς</l>
<l>δεύτερʼ· ἀτὰρ τὰ πρῶτα φερέσθω Τυδέος υἱός.</l>
</q>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἐπῄνεον ὡς ἐκέλευε.</l>
<l n="540">καί νύ κέ οἱ πόρεν ἵππον, ἐπῄνησαν γὰρ Ἀχαιοί,</l>
<l>εἰ μὴ ἄρʼ Ἀντίλοχος μεγαθύμου Νέστορος υἱὸς</l>
<l>Πηλεΐδην Ἀχιλῆα δίκῃ ἠμείψατʼ ἀναστάς·</l>
<q direct="unspecified">
<l>ὦ Ἀχιλεῦ μάλα τοι κεχολώσομαι αἴ κε τελέσσῃς</l>
<l>τοῦτο ἔπος· μέλλεις γὰρ ἀφαιρήσεσθαι ἄεθλον</l>
<l n="545">τὰ φρονέων ὅτι οἱ βλάβεν ἅρματα καὶ ταχέʼ ἵππω</l>
<l>αὐτός τʼ ἐσθλὸς ἐών· ἀλλʼ ὤφελεν ἀθανάτοισιν</l>
<l>εὔχεσθαι· τό κεν οὔ τι πανύστατος ἦλθε διώκων.</l>
<l>εἰ δέ μιν οἰκτίρεις καί τοι φίλος ἔπλετο θυμῷ</l>
<l>ἔστί τοι ἐν κλισίῃ χρυσὸς πολύς, ἔστι δὲ χαλκὸς</l>
<l n="550">καὶ πρόβατʼ, εἰσὶ δέ τοι δμῳαὶ καὶ μώνυχες ἵπποι·</l>
<l>τῶν οἱ ἔπειτʼ ἀνελὼν δόμεναι καὶ μεῖζον ἄεθλον</l>
<l>ἠὲ καὶ αὐτίκα νῦν, ἵνα σʼ αἰνήσωσιν Ἀχαιοί.</l>
<l>τὴν δʼ ἐγὼ οὐ δώσω· περὶ δʼ αὐτῆς πειρηθήτω</l>
<l>ἀνδρῶν ὅς κʼ ἐθέλῃσιν ἐμοὶ χείρεσσι μάχεσθαι.</l>
<milestone ed="p" n="555" unit="card"/>
</q>
<l n="555">
<milestone ed="P" unit="para"/>ὣς φάτο, μείδησεν δὲ ποδάρκης δῖος Ἀχιλλεὺς</l>
<l>χαίρων Ἀντιλόχῳ, ὅτι οἱ φίλος ἦεν ἑταῖρος·</l>
<l>καί μιν ἀμειβόμενος ἔπεα πτερόεντα προσηύδα·</l>
<q direct="unspecified">
<l>Ἀντίλοχʼ, εἰ μὲν δή με κελεύεις οἴκοθεν ἄλλο</l>
<l>Εὐμήλῳ ἐπιδοῦναι, ἐγὼ δέ κε καὶ τὸ τελέσσω.</l>
<l n="560">δώσω οἱ θώρηκα, τὸν Ἀστεροπαῖον ἀπηύρων</l>
<l>χάλκεον, ᾧ πέρι χεῦμα φαεινοῦ κασσιτέροιο</l>
<l>ἀμφιδεδίνηται· πολέος δέ οἱ ἄξιος ἔσται.</l>
</q>
<l>
<milestone ed="P" unit="para"/>ἦ ῥα, καὶ Αὐτομέδοντι φίλῳ ἐκέλευσεν ἑταίρῳ</l>
<l>οἰσέμεναι κλισίηθεν· ὃ δʼ ᾤχετο καί οἱ ἔνεικεν,</l>
<l n="565">Εὐμήλῳ δʼ ἐν χερσὶ τίθει· ὃ δὲ δέξατο χαίρων.</l>
<l>
<milestone ed="P" unit="para"/>τοῖσι δὲ καὶ Μενέλαος ἀνίστατο θυμὸν ἀχεύων</l>
<l>Ἀντιλόχῳ ἄμοτον κεχολωμένος· ἐν δʼ ἄρα κῆρυξ</l>
<l>χειρὶ σκῆπτρον ἔθηκε, σιωπῆσαί τε κέλευσεν</l>
<l>Ἀργείους· ὃ δʼ ἔπειτα μετηύδα ἰσόθεος φώς·</l>
<q direct="unspecified">
<l n="570">Ἀντίλοχε πρόσθεν πεπνυμένε ποῖον ἔρεξας.</l>
<l>ᾔσχυνας μὲν ἐμὴν ἀρετήν, βλάψας δέ μοι ἵππους</l>
<l>τοὺς σοὺς πρόσθε βαλών, οἵ τοι πολὺ χείρονες ἦσαν.</l>
<l>ἀλλʼ ἄγετʼ Ἀργείων ἡγήτορες ἠδὲ μέδοντες</l>
<l>ἐς μέσον ἀμφοτέροισι δικάσσατε, μὴ δʼ ἐπʼ ἀρωγῇ,</l>
<l n="575">μή ποτέ τις εἴπῃσιν Ἀχαιῶν χαλκοχιτώνων·</l>
<l>Ἀντίλοχον ψεύδεσσι βιησάμενος Μενέλαος</l>
<l>οἴχεται ἵππον ἄγων, ὅτι οἱ πολὺ χείρονες ἦσαν</l>
<l>ἵπποι, αὐτὸς δὲ κρείσσων ἀρετῇ τε βίῃ τε.</l>
<l>εἰ δʼ ἄγʼ ἐγὼν αὐτὸς δικάσω, καί μʼ οὔ τινά φημι</l>
<l n="580">ἄλλον ἐπιπλήξειν Δαναῶν· ἰθεῖα γὰρ ἔσται.</l>
<l>Ἀντίλοχʼ εἰ δʼ ἄγε δεῦρο διοτρεφές, ἣ θέμις ἐστί,</l>
<l>στὰς ἵππων προπάροιθε καὶ ἅρματος, αὐτὰρ ἱμάσθλην</l>
<l>χερσὶν ἔχε ῥαδινήν, ᾗ περ τὸ πρόσθεν ἔλαυνες,</l>
<l>ἵππων ἁψάμενος γαιήοχον ἐννοσίγαιον</l>
<l n="585">ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι.</l>
</q>
<milestone ed="p" n="586" unit="card"/>
<l>
<milestone ed="P" unit="para"/>τὸν δʼ αὖτʼ Ἀντίλοχος πεπνυμένος ἀντίον ηὔδα·</l>
<q direct="unspecified">
<l>ἄνσχεο νῦν· πολλὸν γὰρ ἔγωγε νεώτερός εἰμι</l>
<l>σεῖο ἄναξ Μενέλαε, σὺ δὲ πρότερος καὶ ἀρείων.</l>
<l>οἶσθʼ οἷαι νέου ἀνδρὸς ὑπερβασίαι τελέθουσι·</l>
<l n="590">κραιπνότερος μὲν γάρ τε νόος, λεπτὴ δέ τε μῆτις.</l>
<l>τώ τοι ἐπιτλήτω κραδίη· ἵππον δέ τοι αὐτὸς</l>
<l>δώσω, τὴν ἀρόμην. εἰ καί νύ κεν οἴκοθεν ἄλλο</l>
<l>μεῖζον ἐπαιτήσειας, ἄφαρ κέ τοι αὐτίκα δοῦναι</l>
<l>βουλοίμην ἢ σοί γε διοτρεφὲς ἤματα πάντα</l>
<l n="595">ἐκ θυμοῦ πεσέειν καὶ δαίμοσιν εἶναι ἀλιτρός.</l>
</q>
<l>
<milestone ed="P" unit="para"/>ἦ ῥα καὶ ἵππον ἄγων μεγαθύμου Νέστορος υἱὸς</l>
<l>ἐν χείρεσσι τίθει Μενελάου· τοῖο δὲ θυμὸς</l>
<l>ἰάνθη ὡς εἴ τε περὶ σταχύεσσιν ἐέρση</l>
<l>ληΐου ἀλδήσκοντος, ὅτε φρίσσουσιν ἄρουραι·</l>
<l n="600">ὣς ἄρα σοὶ Μενέλαε μετὰ φρεσὶ θυμὸς ἰάνθη.</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>Ἀντίλοχε νῦν μέν τοι ἐγὼν ὑποείξομαι αὐτὸς</l>
<l>χωόμενος, ἐπεὶ οὔ τι παρήορος οὐδʼ ἀεσίφρων</l>
<l>ἦσθα πάρος· νῦν αὖτε νόον νίκησε νεοίη.</l>
<l n="605">δεύτερον αὖτʼ ἀλέασθαι ἀμείνονας ἠπεροπεύειν.</l>
<l>οὐ γάρ κέν με τάχʼ ἄλλος ἀνὴρ παρέπεισεν Ἀχαιῶν.</l>
<l>ἀλλὰ σὺ γὰρ δὴ πολλὰ πάθες καὶ πολλὰ μόγησας</l>
<l>σός τε πατὴρ ἀγαθὸς καὶ ἀδελφεὸς εἵνεκʼ ἐμεῖο·</l>
<l>τώ τοι λισσομένῳ ἐπιπείσομαι, ἠδὲ καὶ ἵππον</l>
<l n="610">δώσω ἐμήν περ ἐοῦσαν, ἵνα γνώωσι καὶ οἵδε</l>
<l>ὡς ἐμὸς οὔ ποτε θυμὸς ὑπερφίαλος καὶ ἀπηνής.</l>
</q>
<l>
<milestone ed="P" unit="para"/>ἦ ῥα, καὶ Ἀντιλόχοιο Νοήμονι δῶκεν ἑταίρῳ</l>
<l>ἵππον ἄγειν· ὃ δʼ ἔπειτα λέβηθʼ ἕλε παμφανόωντα.</l>
<l>Μηριόνης δʼ ἀνάειρε δύω χρυσοῖο τάλαντα</l>
<l n="615">τέτρατος, ὡς ἔλασεν. πέμπτον δʼ ὑπελείπετʼ ἄεθλον,</l>
<l>ἀμφίθετος φιάλη· τὴν Νέστορι δῶκεν Ἀχιλλεὺς</l>
<l>Ἀργείων ἀνʼ ἀγῶνα φέρων, καὶ ἔειπε παραστάς·</l>
<q direct="unspecified">
<l>τῆ νῦν, καὶ σοὶ τοῦτο γέρον κειμήλιον ἔστω</l>
<l>Πατρόκλοιο τάφου μνῆμʼ ἔμμεναι· οὐ γὰρ ἔτʼ αὐτὸν</l>
<l n="620">ὄψῃ ἐν Ἀργείοισι· δίδωμι δέ τοι τόδʼ ἄεθλον</l>
<l>αὔτως· οὐ γὰρ πύξ γε μαχήσεαι, οὐδὲ παλαίσεις,</l>
<l>οὐδʼ ἔτʼ ἀκοντιστὺν ἐσδύσεαι, οὐδὲ πόδεσσι</l>
<l>θεύσεαι· ἤδη γὰρ χαλεπὸν κατὰ γῆρας ἐπείγει.</l>
<milestone ed="p" n="624" unit="card"/>
</q>
<l>
<milestone ed="P" unit="para"/>ὣς εἰπὼν ἐν χερσὶ τίθει· ὃ δʼ ἐδέξατο χαίρων,</l>
<l n="625">καί μιν φωνήσας ἔπεα πτερόεντα προσηύδα·</l>
<q direct="unspecified">
<l>ναὶ δὴ ταῦτά γε πάντα τέκος κατὰ μοῖραν ἔειπες·</l>
<q direct="unspecified">
<l>οὐ γὰρ ἔτʼ ἔμπεδα γυῖα φίλος πόδες, οὐδέ τι χεῖρες</l>
<l>ὤμων ἀμφοτέρωθεν ἐπαΐσσονται ἐλαφραί.</l>
<l>εἴθʼ ὣς ἡβώοιμι βίη τέ μοι ἔμπεδος εἴη</l>
<l n="630">ὡς ὁπότε κρείοντʼ Ἀμαρυγκέα θάπτον Ἐπειοὶ</l>
<l>Βουπρασίῳ, παῖδες δʼ ἔθεσαν βασιλῆος ἄεθλα·</l>
<l>ἔνθʼ οὔ τίς μοι ὁμοῖος ἀνὴρ γένετʼ, οὔτʼ ἄρʼ Ἐπειῶν</l>
<l>οὔτʼ αὐτῶν Πυλίων οὔτʼ Αἰτωλῶν μεγαθύμων.</l>
<l>πὺξ μὲν ἐνίκησα Κλυτομήδεα Ἤνοπος υἱόν,</l>
<l n="635">Ἀγκαῖον δὲ πάλῃ Πλευρώνιον, ὅς μοι ἀνέστη·</l>
<l>Ἴφικλον δὲ πόδεσσι παρέδραμον ἐσθλὸν ἐόντα,</l>
<l>δουρὶ δʼ ὑπειρέβαλον Φυλῆά τε καὶ Πολύδωρον.</l>
<l>οἴοισίν μʼ ἵπποισι παρήλασαν Ἀκτορίωνε</l>
<l>πλήθει πρόσθε βαλόντες ἀγασσάμενοι περὶ νίκης,</l>
<l n="640">οὕνεκα δὴ τὰ μέγιστα παρʼ αὐτόθι λείπετʼ ἄεθλα.</l>
<l>οἳ δʼ ἄρʼ ἔσαν δίδυμοι· ὃ μὲν ἔμπεδον ἡνιόχευεν,</l>
<l>ἔμπεδον ἡνιόχευʼ, ὃ δʼ ἄρα μάστιγι κέλευεν.</l>
<l>ὥς ποτʼ ἔον· νῦν αὖτε νεώτεροι ἀντιοώντων</l>
<l>ἔργων τοιούτων· ἐμὲ δὲ χρὴ γήραϊ λυγρῷ</l>
<l n="645">πείθεσθαι, τότε δʼ αὖτε μετέπρεπον ἡρώεσσιν.</l>
<l>ἀλλʼ ἴθι καὶ σὸν ἑταῖρον ἀέθλοισι κτερέϊζε.</l>
<l>τοῦτο δʼ ἐγὼ πρόφρων δέχομαι, χαίρει δέ μοι ἦτορ,</l>
<l>ὥς μευ ἀεὶ μέμνησαι ἐνηέος, οὐδέ σε λήθω,</l>
<l>τιμῆς ἧς τέ μʼ ἔοικε τετιμῆσθαι μετʼ Ἀχαιοῖς.</l>
<l n="650">σοὶ δὲ θεοὶ τῶνδʼ ἀντὶ χάριν μενοεικέα δοῖεν.</l>
</q>
<l>
<milestone ed="P" unit="para"/>ὣς φάτο, Πηλεΐδης δὲ πολὺν καθʼ ὅμιλον Ἀχαιῶν</l>
<l>ᾤχετʼ, ἐπεὶ πάντʼ αἶνον ἐπέκλυε Νηλεΐδαο.</l>
<l>αὐτὰρ ὃ πυγμαχίης ἀλεγεινῆς θῆκεν ἄεθλα·</l>
<l>ἡμίονον ταλαεργὸν ἄγων κατέδησʼ ἐν ἀγῶνι</l>
<l n="655">ἑξέτεʼ ἀδμήτην, ἥ τʼ ἀλγίστη δαμάσασθαι·</l>
<l>τῷ δʼ ἄρα νικηθέντι τίθει δέπας ἀμφικύπελλον.</l>
<l>στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>Ἀτρεΐδη τε καὶ ἄλλοι ἐϋκνήμιδες Ἀχαιοὶ</l>
<l>ἄνδρε δύω περὶ τῶνδε κελεύομεν, ὥ περ ἀρίστω,</l>
<l n="660">πὺξ μάλʼ ἀνασχομένω πεπληγέμεν· ᾧ δέ κʼ Ἀπόλλων</l>
<l>δώῃ καμμονίην, γνώωσι δὲ πάντες Ἀχαιοί,</l>
<l>ἡμίονον ταλαεργὸν ἄγων κλισίην δὲ νεέσθω·</l>
<l>αὐτὰρ ὃ νικηθεὶς δέπας οἴσεται ἀμφικύπελλον.</l>
<milestone ed="p" n="664" unit="card"/>
</q>
<l>
<milestone ed="P" unit="para"/>ὣς ἔφατʼ, ὄρνυτο δʼ αὐτίκʼ ἀνὴρ ἠΰς τε μέγας τε</l>
<l n="665">εἰδὼς πυγμαχίης υἱὸς Πανοπῆος Ἐπειός,</l>
<l>ἅψατο δʼ ἡμιόνου ταλαεργοῦ φώνησέν τε·</l>
<l>ἆσσον ἴτω ὅς τις δέπας οἴσεται ἀμφικύπελλον·</l>
<l>ἡμίονον δʼ οὔ φημί τινʼ ἀξέμεν ἄλλον Ἀχαιῶν</l>
<l>πυγμῇ νικήσαντʼ, ἐπεὶ εὔχομαι εἶναι ἄριστος.</l>
<l n="670">ἦ οὐχ ἅλις ὅττι μάχης ἐπιδεύομαι; οὐδʼ ἄρα πως ἦν</l>
<l>ἐν πάντεσσʼ ἔργοισι δαήμονα φῶτα γενέσθαι.</l>
<l>ὧδε γὰρ ἐξερέω, τὸ δὲ καὶ τετελεσμένον ἔσται·</l>
<l>ἀντικρὺ χρόα τε ῥήξω σύν τʼ ὀστέʼ ἀράξω.</l>
<l>κηδεμόνες δέ οἱ ἐνθάδʼ ἀολλέες αὖθι μενόντων,</l>
<l n="675">οἵ κέ μιν ἐξοίσουσιν ἐμῇς ὑπὸ χερσὶ δαμέντα.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἀκὴν ἐγένοντο σιωπῇ.</l>
<l>Εὐρύαλος δέ οἱ οἶος ἀνίστατο ἰσόθεος φὼς</l>
<l>Μηκιστῆος υἱὸς Ταλαϊονίδαο ἄνακτος,</l>
<l>ὅς ποτε Θήβας δʼ ἦλθε δεδουπότος Οἰδιπόδαο</l>
<l n="680">ἐς τάφον· ἔνθα δὲ πάντας ἐνίκα Καδμείωνας.</l>
<l>τὸν μὲν Τυδεΐδης δουρὶ κλυτὸς ἀμφεπονεῖτο</l>
<l>θαρσύνων ἔπεσιν, μέγα δʼ αὐτῷ βούλετο νίκην.</l>
<l>ζῶμα δέ οἱ πρῶτον παρακάββαλεν, αὐτὰρ ἔπειτα</l>
<l>δῶκεν ἱμάντας ἐϋτμήτους βοὸς ἀγραύλοιο.</l>
<l n="685">τὼ δὲ ζωσαμένω βήτην ἐς μέσσον ἀγῶνα,</l>
<l>ἄντα δʼ ἀνασχομένω χερσὶ στιβαρῇσιν ἅμʼ ἄμφω</l>
<l>σύν ῥʼ ἔπεσον, σὺν δέ σφι βαρεῖαι χεῖρες ἔμιχθεν.</l>
<l>δεινὸς δὲ χρόμαδος γενύων γένετʼ, ἔρρεε δʼ ἱδρὼς</l>
<l>πάντοθεν ἐκ μελέων· ἐπὶ δʼ ὄρνυτο δῖος Ἐπειός,</l>
<l n="690">κόψε δὲ παπτήναντα παρήϊον· οὐδʼ ἄρʼ ἔτι δὴν</l>
<l>ἑστήκειν· αὐτοῦ γὰρ ὑπήριπε φαίδιμα γυῖα.</l>
<l>ὡς δʼ ὅθʼ ὑπὸ φρικὸς Βορέω ἀναπάλλεται ἰχθὺς</l>
<l>θίνʼ ἐν φυκιόεντι, μέλαν δέ ἑ κῦμα κάλυψεν,</l>
<l>ὣς πληγεὶς ἀνέπαλτʼ· αὐτὰρ μεγάθυμος Ἐπειὸς</l>
<l n="695">χερσὶ λαβὼν ὤρθωσε· φίλοι δʼ ἀμφέσταν ἑταῖροι,</l>
<l>οἵ μιν ἄγον διʼ ἀγῶνος ἐφελκομένοισι πόδεσσιν</l>
<l>αἷμα παχὺ πτύοντα κάρη βάλλονθʼ ἑτέρωσε·</l>
<l>κὰδ δʼ ἀλλοφρονέοντα μετὰ σφίσιν εἷσαν ἄγοντες,</l>
<l>αὐτοὶ δʼ οἰχόμενοι κόμισαν δέπας ἀμφικύπελλον.</l>
<milestone ed="p" n="700" unit="card"/>
<l n="700">
<milestone ed="P" unit="para"/>Πηλεΐδης δʼ αἶψʼ ἄλλα κατὰ τρίτα θῆκεν ἄεθλα</l>
<l>δεικνύμενος Δαναοῖσι παλαισμοσύνης ἀλεγεινῆς,</l>
<l>τῷ μὲν νικήσαντι μέγαν τρίποδʼ ἐμπυριβήτην,</l>
<l>τὸν δὲ δυωδεκάβοιον ἐνὶ σφίσι τῖον Ἀχαιοί·</l>
<l>ἀνδρὶ δὲ νικηθέντι γυναῖκʼ ἐς μέσσον ἔθηκε,</l>
<l n="705">πολλὰ δʼ ἐπίστατο ἔργα, τίον δέ ἑ τεσσαράβοιον.</l>
<l>στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>ὄρνυσθʼ οἳ καὶ τούτου ἀέθλου πειρήσεσθον.</l>
<l>ὣς ἔφατʼ, ὦρτο δʼ ἔπειτα μέγας Τελαμώνιος Αἴας,</l>
<l>ἂν δʼ Ὀδυσεὺς πολύμητις ἀνίστατο κέρδεα εἰδώς.</l>
<l n="710">ζωσαμένω δʼ ἄρα τώ γε βάτην ἐς μέσσον ἀγῶνα,</l>
<l>ἀγκὰς δʼ ἀλλήλων λαβέτην χερσὶ στιβαρῇσιν</l>
<l>ὡς ὅτʼ ἀμείβοντες, τούς τε κλυτὸς ἤραρε τέκτων</l>
<l>δώματος ὑψηλοῖο βίας ἀνέμων ἀλεείνων.</l>
<l>τετρίγει δʼ ἄρα νῶτα θρασειάων ἀπὸ χειρῶν</l>
<l n="715">ἑλκόμενα στερεῶς· κατὰ δὲ νότιος ῥέεν ἱδρώς,</l>
<l>πυκναὶ δὲ σμώδιγγες ἀνὰ πλευράς τε καὶ ὤμους</l>
<l>αἵματι φοινικόεσσαι ἀνέδραμον· οἳ δὲ μάλʼ αἰεὶ</l>
<l>νίκης ἱέσθην τρίποδος πέρι ποιητοῖο·</l>
<l>οὔτʼ Ὀδυσεὺς δύνατο σφῆλαι οὔδει τε πελάσσαι,</l>
<l n="720">οὔτʼ Αἴας δύνατο, κρατερὴ δʼ ἔχεν ἲς Ὀδυσῆος.</l>
<l>ἀλλʼ ὅτε δή ῥʼ ἀνίαζον ἐϋκνήμιδας Ἀχαιούς,</l>
<l>δὴ τότε μιν προσέειπε μέγας Τελαμώνιος Αἴας·</l>
<q direct="unspecified">
<l>διογενὲς Λαερτιάδη πολυμήχανʼ Ὀδυσσεῦ</l>
<l>ἤ μʼ ἀνάειρʼ, ἢ ἐγὼ σέ· τὰ δʼ αὖ Διὶ πάντα μελήσει.</l>
</q>
<l n="725">
<milestone ed="P" unit="para"/>ὣς εἰπὼν ἀνάειρε· δόλου δʼ οὐ λήθετʼ Ὀδυσσεύς·</l>
<l>κόψʼ ὄπιθεν κώληπα τυχών, ὑπέλυσε δὲ γυῖα,</l>
<l>κὰδ δʼ ἔβαλʼ ἐξοπίσω· ἐπὶ δὲ στήθεσσιν Ὀδυσσεὺς</l>
<l>κάππεσε· λαοὶ δʼ αὖ θηεῦντό τε θάμβησάν τε.</l>
<l>δεύτερος αὖτʼ ἀνάειρε πολύτλας δῖος Ὀδυσσεύς,</l>
<l n="730">κίνησεν δʼ ἄρα τυτθὸν ἀπὸ χθονός, οὐδʼ ἔτʼ ἄειρεν,</l>
<l>ἐν δὲ γόνυ γνάμψεν· ἐπὶ δὲ χθονὶ κάππεσον ἄμφω</l>
<l>πλησίοι ἀλλήλοισι, μιάνθησαν δὲ κονίῃ.</l>
<l>καί νύ κε τὸ τρίτον αὖτις ἀναΐξαντʼ ἐπάλαιον,</l>
<l>εἰ μὴ Ἀχιλλεὺς αὐτὸς ἀνίστατο καὶ κατέρυκε·</l>
<l n="735">μηκέτʼ ἐρείδεσθον, μὴ δὲ τρίβεσθε κακοῖσι·</l>
<l>νίκη δʼ ἀμφοτέροισιν· ἀέθλια δʼ ἶσʼ ἀνελόντες</l>
<l>ἔρχεσθʼ, ὄφρα καὶ ἄλλοι ἀεθλεύωσιν Ἀχαιοί.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα τοῦ μάλα μὲν κλύον ἠδὲ πίθοντο,</l>
<l>καί ῥʼ ἀπομορξαμένω κονίην δύσαντο χιτῶνας.</l>
<milestone ed="p" n="740" unit="card"/>
<l n="740">
<milestone ed="P" unit="para"/>Πηλεΐδης δʼ αἶψʼ ἄλλα τίθει ταχυτῆτος ἄεθλα</l>
<l>ἀργύρεον κρητῆρα τετυγμένον· ἓξ δʼ ἄρα μέτρα</l>
<l>χάνδανεν, αὐτὰρ κάλλει ἐνίκα πᾶσαν ἐπʼ αἶαν</l>
<l>πολλόν, ἐπεὶ Σιδόνες πολυδαίδαλοι εὖ ἤσκησαν,</l>
<l>Φοίνικες δʼ ἄγον ἄνδρες ἐπʼ ἠεροειδέα πόντον,</l>
<l n="745">στῆσαν δʼ ἐν λιμένεσσι, Θόαντι δὲ δῶρον ἔδωκαν·</l>
<l>υἷος δὲ Πριάμοιο Λυκάονος ὦνον ἔδωκε</l>
<l>Πατρόκλῳ ἥρωϊ Ἰησονίδης Εὔνηος.</l>
<l>καὶ τὸν Ἀχιλλεὺς θῆκεν ἄεθλον οὗ ἑτάροιο,</l>
<l>ὅς τις ἐλαφρότατος ποσσὶ κραιπνοῖσι πέλοιτο·</l>
<l n="750">δευτέρῳ αὖ βοῦν θῆκε μέγαν καὶ πίονα δημῷ,</l>
<l>ἡμιτάλαντον δὲ χρυσοῦ λοισθήϊʼ ἔθηκε.</l>
<l>στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>ὄρνυσθʼ οἳ καὶ τούτου ἀέθλου πειρήσεσθε.</l>
<l>ὣς ἔφατʼ, ὄρνυτο δʼ αὐτίκʼ Ὀϊλῆος ταχὺς Αἴας,</l>
<l n="755">ἂν δʼ Ὀδυσεὺς πολύμητις, ἔπειτα δὲ Νέστορος υἱὸς</l>
<l>Ἀντίλοχος· ὃ γὰρ αὖτε νέους ποσὶ πάντας ἐνίκα.</l>
<l>στὰν δὲ μεταστοιχί· σήμηνε δὲ τέρματʼ Ἀχιλλεύς.</l>
<l>τοῖσι δʼ ἀπὸ νύσσης τέτατο δρόμος· ὦκα δʼ ἔπειτα</l>
<l>ἔκφερʼ Ὀϊλιάδης· ἐπὶ δʼ ὄρνυτο δῖος Ὀδυσσεὺς</l>
<l n="760">ἄγχι μάλʼ, ὡς ὅτε τίς τε γυναικὸς ἐϋζώνοιο</l>
<l>στήθεός ἐστι κανών, ὅν τʼ εὖ μάλα χερσὶ τανύσσῃ</l>
<l>πηνίον ἐξέλκουσα παρὲκ μίτον, ἀγχόθι δʼ ἴσχει</l>
<l>στήθεος· ὣς Ὀδυσεὺς θέεν ἐγγύθεν, αὐτὰρ ὄπισθεν</l>
<l>ἴχνια τύπτε πόδεσσι πάρος κόνιν ἀμφιχυθῆναι·</l>
<l n="765">κὰδ δʼ ἄρα οἱ κεφαλῆς χέʼ ἀϋτμένα δῖος Ὀδυσσεὺς</l>
<l>αἰεὶ ῥίμφα θέων· ἴαχον δʼ ἐπὶ πάντες Ἀχαιοὶ</l>
<l>νίκης ἱεμένῳ, μάλα δὲ σπεύδοντι κέλευον.</l>
<l>ἀλλʼ ὅτε δὴ πύματον τέλεον δρόμον, αὐτίκʼ Ὀδυσσεὺς</l>
<l>εὔχετʼ Ἀθηναίῃ γλαυκώπιδι ὃν κατὰ θυμόν·</l>
<l n="770">κλῦθι θεά, ἀγαθή μοι ἐπίρροθος ἐλθὲ ποδοῖιν.</l>
<l>ὣς ἔφατʼ εὐχόμενος· τοῦ δʼ ἔκλυε Παλλὰς Ἀθήνη,</l>
<l>γυῖα δʼ ἔθηκεν ἐλαφρά, πόδας καὶ χεῖρας ὕπερθεν.</l>
<l>ἀλλʼ ὅτε δὴ τάχʼ ἔμελλον ἐπαΐξασθαι ἄεθλον,</l>
<l>ἔνθʼ Αἴας μὲν ὄλισθε θέων, βλάψεν γὰρ Ἀθήνη,</l>
<l n="775">τῇ ῥα βοῶν κέχυτʼ ὄνθος ἀποκταμένων ἐριμύκων,</l>
<l>οὓς ἐπὶ Πατρόκλῳ πέφνεν πόδας ὠκὺς Ἀχιλλεύς·</l>
<l>ἐν δʼ ὄνθου βοέου πλῆτο στόμα τε ῥῖνάς τε·</l>
<l>κρητῆρʼ αὖτʼ ἀνάειρε πολύτλας δῖος Ὀδυσσεύς,</l>
<l>ὡς ἦλθε φθάμενος· ὃ δὲ βοῦν ἕλε φαίδιμος Αἴας.</l>
<l n="780">στῆ δὲ κέρας μετὰ χερσὶν ἔχων βοὸς ἀγραύλοιο</l>
<l>ὄνθον ἀποπτύων, μετὰ δʼ Ἀργείοισιν ἔειπεν·</l>
<q direct="unspecified">
<l>ὢ πόποι ἦ μʼ ἔβλαψε θεὰ πόδας, ἣ τὸ πάρος περ</l>
<l>μήτηρ ὣς Ὀδυσῆϊ παρίσταται ἠδʼ ἐπαρήγει.</l>
<milestone ed="p" n="784" unit="card"/>
</q>
<l>
<milestone ed="P" unit="para"/>ὣς ἔφαθʼ, οἳ δʼ ἄρα πάντες ἐπʼ αὐτῷ ἡδὺ γέλασσαν.</l>
<l n="785">Ἀντίλοχος δʼ ἄρα δὴ λοισθήϊον ἔκφερʼ ἄεθλον</l>
<l>μειδιόων, καὶ μῦθον ἐν Ἀργείοισιν ἔειπεν·</l>
<q direct="unspecified">
<l>εἰδόσιν ὔμμʼ ἐρέω πᾶσιν φίλοι, ὡς ἔτι καὶ νῦν</l>
<l>ἀθάνατοι τιμῶσι παλαιοτέρους ἀνθρώπους.</l>
<l>Αἴας μὲν γὰρ ἐμεῖʼ ὀλίγον προγενέστερός ἐστιν,</l>
<l n="790">οὗτος δὲ προτέρης γενεῆς προτέρων τʼ ἀνθρώπων·</l>
<l>ὠμογέροντα δέ μίν φασʼ ἔμμεναι· ἀργαλέον δὲ</l>
<l>ποσσὶν ἐριδήσασθαι Ἀχαιοῖς, εἰ μὴ Ἀχιλλεῖ.</l>
</q>
<l>
<milestone ed="P" unit="para"/>ὣς φάτο, κύδηνεν δὲ ποδώκεα Πηλεΐωνα.</l>
<l>τὸν δʼ Ἀχιλεὺς μύθοισιν ἀμειβόμενος προσέειπεν·</l>
<q direct="unspecified">
<l n="795">Ἀντίλοχʼ οὐ μέν τοι μέλεος εἰρήσεται αἶνος,</l>
<l>ἀλλά τοι ἡμιτάλαντον ἐγὼ χρυσοῦ ἐπιθήσω.</l>
</q>
<l>
<milestone ed="P" unit="para"/>ὣς εἰπὼν ἐν χερσὶ τίθει, ὃ δʼ ἐδέξατο χαίρων.</l>
<l>αὐτὰρ Πηλεΐδης κατὰ μὲν δολιχόσκιον ἔγχος</l>
<l>θῆκʼ ἐς ἀγῶνα φέρων, κατὰ δʼ ἀσπίδα καὶ τρυφάλειαν</l>
<l n="800">τεύχεα Σαρπήδοντος, ἅ μιν Πάτροκλος ἀπηύρα.</l>
<l>στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>ἄνδρε δύω περὶ τῶνδε κελεύομεν, ὥ περ ἀρίστω,</l>
<l>τεύχεα ἑσσαμένω ταμεσίχροα χαλκὸν ἑλόντε</l>
<l>ἀλλήλων προπάροιθεν ὁμίλου πειρηθῆναι.</l>
<l n="805">ὁππότερός κε φθῇσιν ὀρεξάμενος χρόα καλόν,</l>
<l>ψαύσῃ δʼ ἐνδίνων διά τʼ ἔντεα καὶ μέλαν αἷμα,</l>
<l>τῷ μὲν ἐγὼ δώσω τόδε φάσγανον ἀργυρόηλον</l>
<l>καλὸν Θρηΐκιον, τὸ μὲν Ἀστεροπαῖον ἀπηύρων·</l>
<l>τεύχεα δʼ ἀμφότεροι ξυνήϊα ταῦτα φερέσθων·</l>
<l n="810">καί σφιν δαῖτʼ ἀγαθὴν παραθήσομεν ἐν κλισίῃσιν.</l>
</q>
<l>
<milestone ed="P" unit="para"/>ὣς ἔφατʼ, ὦρτο δʼ ἔπειτα μέγας Τελαμώνιος Αἴας,</l>
<l>ἂν δʼ ἄρα Τυδεΐδης ὦρτο, κρατερὸς Διομήδης.</l>
<l>οἳ δʼ ἐπεὶ οὖν ἑκάτερθεν ὁμίλου θωρήχθησαν,</l>
<l>ἐς μέσον ἀμφοτέρω συνίτην μεμαῶτε μάχεσθαι</l>
<l n="815">δεινὸν δερκομένω· θάμβος δʼ ἔχε πάντας Ἀχαιούς.</l>
<l>ἀλλʼ ὅτε δὴ σχεδὸν ἦσαν ἐπʼ ἀλλήλοισιν ἰόντες,</l>
<l>τρὶς μὲν ἐπήϊξαν, τρὶς δὲ σχεδὸν ὁρμήθησαν.</l>
<l>ἔνθʼ Αἴας μὲν ἔπειτα κατʼ ἀσπίδα πάντοσʼ ἐΐσην</l>
<l>νύξʼ, οὐδὲ χρόʼ ἵκανεν· ἔρυτο γὰρ ἔνδοθι θώρηξ·</l>
<l n="820">Τυδεΐδης δʼ ἄρʼ ἔπειτα ὑπὲρ σάκεος μεγάλοιο</l>
<l>αἰὲν ἐπʼ αὐχένι κῦρε φαεινοῦ δουρὸς ἀκωκῇ.</l>
<l>καὶ τότε δή ῥʼ Αἴαντι περιδείσαντες Ἀχαιοὶ</l>
<l>παυσαμένους ἐκέλευσαν ἀέθλια ἶσʼ ἀνελέσθαι.</l>
<l>αὐτὰρ Τυδεΐδῃ δῶκεν μέγα φάσγανον ἥρως</l>
<l n="825">σὺν κολεῷ τε φέρων καὶ ἐϋτμήτῳ τελαμῶνι.</l>
<milestone ed="p" n="826" unit="card"/>
<l>
<milestone ed="P" unit="para"/>αὐτὰρ Πηλεΐδης θῆκεν σόλον αὐτοχόωνον</l>
<l>ὃν πρὶν μὲν ῥίπτασκε μέγα σθένος Ἠετίωνος·</l>
<l>ἀλλʼ ἤτοι τὸν ἔπεφνε ποδάρκης δῖος Ἀχιλλεύς,</l>
<l>τὸν δʼ ἄγετʼ ἐν νήεσσι σὺν ἄλλοισι κτεάτεσσι.</l>
<l n="830">στῆ δʼ ὀρθὸς καὶ μῦθον ἐν Ἀργείοισιν ἔειπεν·</l>
<q direct="unspecified">
<l>ὄρνυσθʼ οἳ καὶ τούτου ἀέθλου πειρήσεσθε.</l>
<l>εἴ οἱ καὶ μάλα πολλὸν ἀπόπροθι πίονες ἀγροί,</l>
<l>ἕξει μιν καὶ πέντε περιπλομένους ἐνιαυτοὺς</l>
<l>χρεώμενος· οὐ μὲν γάρ οἱ ἀτεμβόμενός γε σιδήρου</l>
<l n="835">ποιμὴν οὐδʼ ἀροτὴρ εἶσʼ ἐς πόλιν, ἀλλὰ παρέξει.</l>
</q>
<l>
<milestone ed="P" unit="para"/>ὣς ἔφατʼ, ὦρτο δʼ ἔπειτα μενεπτόλεμος Πολυποίτης,</l>
<l>ἂν δὲ Λεοντῆος κρατερὸν μένος ἀντιθέοιο,</l>
<l>ἂν δʼ Αἴας Τελαμωνιάδης καὶ δῖος Ἐπειός.</l>
<l>ἑξείης δʼ ἵσταντο, σόλον δʼ ἕλε δῖος Ἐπειός,</l>
<l n="840">ἧκε δὲ δινήσας· γέλασαν δʼ ἐπὶ πάντες Ἀχαιοί.</l>
<l>δεύτερος αὖτʼ ἀφέηκε Λεοντεὺς ὄζος Ἄρηος·</l>
<l>τὸ τρίτον αὖτʼ ἔρριψε μέγας Τελαμώνιος Αἴας</l>
<l>χειρὸς ἄπο στιβαρῆς, καὶ ὑπέρβαλε σήματα πάντων.</l>
<l>ἀλλʼ ὅτε δὴ σόλον εἷλε μενεπτόλεμος Πολυποίτης,</l>
<l n="845">ὅσσόν τίς τʼ ἔρριψε καλαύροπα βουκόλος ἀνήρ,</l>
<l>ἣ δέ θʼ ἑλισσομένη πέτεται διὰ βοῦς ἀγελαίας,</l>
<l>τόσσον παντὸς ἀγῶνος ὑπέρβαλε· τοὶ δὲ βόησαν.</l>
<l>ἀνστάντες δʼ ἕταροι Πολυποίταο κρατεροῖο</l>
<l>νῆας ἔπι γλαφυρὰς ἔφερον βασιλῆος ἄεθλον.</l>
<l n="850">
<milestone ed="P" unit="para"/>αὐτὰρ ὃ τοξευτῇσι τίθει ἰόεντα σίδηρον,</l>
<l>κὰδ δʼ ἐτίθει δέκα μὲν πελέκεας, δέκα δʼ ἡμιπέλεκκα,</l>
<l>ἱστὸν δʼ ἔστησεν νηὸς κυανοπρῴροιο</l>
<l>τηλοῦ ἐπὶ ψαμάθοις, ἐκ δὲ τρήρωνα πέλειαν</l>
<l>λεπτῇ μηρίνθῳ δῆσεν ποδός, ἧς ἄρʼ ἀνώγει</l>
<l n="855">τοξεύειν· ὃς μέν κε βάλῃ τρήρωνα πέλειαν,</l>
<l>πάντας ἀειράμενος πελέκεας οἶκον δὲ φερέσθω·</l>
<l>ὃς δέ κε μηρίνθοιο τύχῃ ὄρνιθος ἁμαρτών,</l>
<l>ἥσσων γὰρ δὴ κεῖνος, ὃ δʼ οἴσεται ἡμιπέλεκκα.</l>
<milestone ed="p" n="859" unit="card"/>
</q>
<l>
<milestone ed="P" unit="para"/>ὣς ἔφατʼ, ὦρτο δʼ ἔπειτα βίη Τεύκροιο ἄνακτος,</l>
<l n="860">ἂν δʼ ἄρα Μηριόνης θεράπων ἐῢς Ἰδομενῆος.</l>
<l>κλήρους δʼ ἐν κυνέῃ χαλκήρεϊ πάλλον ἑλόντες,</l>
<l>Τεῦκρος δὲ πρῶτος κλήρῳ λάχεν· αὐτίκα δʼ ἰὸν</l>
<l>ἧκεν ἐπικρατέως, οὐδʼ ἠπείλησεν ἄνακτι</l>
<l>ἀρνῶν πρωτογόνων ῥέξειν κλειτὴν ἑκατόμβην.</l>
<l n="865">ὄρνιθος μὲν ἅμαρτε· μέγηρε γάρ οἱ τό γʼ Ἀπόλλων·</l>
<l>αὐτὰρ ὃ μήρινθον βάλε πὰρ πόδα, τῇ δέδετʼ ὄρνις·</l>
<l>ἀντικρὺ δʼ ἀπὸ μήρινθον τάμε πικρὸς ὀϊστός.</l>
<l>ἣ μὲν ἔπειτʼ ἤϊξε πρὸς οὐρανόν, ἣ δὲ παρείθη</l>
<l>μήρινθος ποτὶ γαῖαν· ἀτὰρ κελάδησαν Ἀχαιοί.</l>
<l n="870">σπερχόμενος δʼ ἄρα Μηριόνης ἐξείρυσε χειρὸς</l>
<l>τόξον· ἀτὰρ δὴ ὀϊστὸν ἔχεν πάλαι, ὡς ἴθυνεν.</l>
<l>αὐτίκα δʼ ἠπείλησεν ἑκηβόλῳ Ἀπόλλωνι</l>
<l>ἀρνῶν πρωτογόνων ῥέξειν κλειτὴν ἑκατόμβην.</l>
<l>ὕψι δʼ ὑπὸ νεφέων εἶδε τρήρωνα πέλειαν·</l>
<l n="875">τῇ ῥʼ ὅ γε δινεύουσαν ὑπὸ πτέρυγος βάλε μέσσην,</l>
<l>ἀντικρὺ δὲ διῆλθε βέλος· τὸ μὲν ἂψ ἐπὶ γαίῃ</l>
<l>πρόσθεν Μηριόναο πάγη ποδός· αὐτὰρ ἣ ὄρνις</l>
<l>ἱστῷ ἐφεζομένη νηὸς κυανοπρῴροιο</l>
<l>αὐχένʼ ἀπεκρέμασεν, σὺν δὲ πτερὰ πυκνὰ λίασθεν.</l>
<l n="880">ὠκὺς δʼ ἐκ μελέων θυμὸς πτάτο, τῆλε δʼ ἀπʼ αὐτοῦ</l>
<l>κάππεσε· λαοὶ δʼ αὖ θηεῦντό τε θάμβησάν τε.</l>
<l>ἂν δʼ ἄρα Μηριόνης πελέκεας δέκα πάντας ἄειρε,</l>
<l>Τεῦκρος δʼ ἡμιπέλεκκα φέρεν κοίλας ἐπὶ νῆας.</l>
<l>
<milestone ed="P" unit="para"/>αὐτὰρ Πηλεΐδης κατὰ μὲν δολιχόσκιον ἔγχος,</l>
<l n="885">κὰδ δὲ λέβητʼ ἄπυρον βοὸς ἄξιον ἀνθεμόεντα</l>
<l>θῆκʼ ἐς ἀγῶνα φέρων· καί ῥʼ ἥμονες ἄνδρες ἀνέσταν·</l>
<l>ἂν μὲν ἄρʼ Ἀτρεΐδης εὐρὺ κρείων Ἀγαμέμνων,</l>
<l>ἂν δʼ ἄρα Μηριόνης, θεράπων ἐῢς Ἰδομενῆος.</l>
<l>τοῖσι δὲ καὶ μετέειπε ποδάρκης δῖος Ἀχιλλεύς·</l>
<q direct="unspecified">
<l n="890">Ἀτρεΐδη· ἴδμεν γὰρ ὅσον προβέβηκας ἁπάντων</l>
<l>ἠδʼ ὅσσον δυνάμει τε καὶ ἥμασιν ἔπλευ ἄριστος·</l>
<l>ἀλλὰ σὺ μὲν τόδʼ ἄεθλον ἔχων κοίλας ἐπὶ νῆας</l>
<l>ἔρχευ, ἀτὰρ δόρυ Μηριόνῃ ἥρωϊ πόρωμεν,</l>
<l>εἰ σύ γε σῷ θυμῷ ἐθέλοις· κέλομαι γὰρ ἔγωγε.</l>
</q>
<l n="895">
<milestone ed="P" unit="para"/>ὣς ἔφατʼ, οὐδʼ ἀπίθησεν ἄναξ ἀνδρῶν Ἀγαμέμνων·</l>
<l>δῶκε δὲ Μηριόνῃ δόρυ χάλκεον· αὐτὰρ ὅ γʼ ἥρως</l>
<l>Ταλθυβίῳ κήρυκι δίδου περικαλλὲς ἄεθλον.</l>
</div1>
<div1 type="Book" n="24">
<milestone ed="p" n="1" unit="card"/>
<l>λῦτο δʼ ἀγών, λαοὶ δὲ θοὰς ἐπὶ νῆας ἕκαστοι</l>
<l>ἐσκίδναντʼ ἰέναι. τοὶ μὲν δόρποιο μέδοντο</l>
<l>ὕπνου τε γλυκεροῦ ταρπήμεναι· αὐτὰρ Ἀχιλλεὺς</l>
<l>κλαῖε φίλου ἑτάρου μεμνημένος, οὐδέ μιν ὕπνος</l>
<l n="5">ᾕρει πανδαμάτωρ, ἀλλʼ ἐστρέφετʼ ἔνθα καὶ ἔνθα</l>
<l>Πατρόκλου ποθέων ἀνδροτῆτά τε καὶ μένος ἠΰ,</l>
<l>ἠδʼ ὁπόσα τολύπευσε σὺν αὐτῷ καὶ πάθεν ἄλγεα</l>
<l>ἀνδρῶν τε πτολέμους ἀλεγεινά τε κύματα πείρων·</l>
<l>τῶν μιμνησκόμενος θαλερὸν κατὰ δάκρυον εἶβεν,</l>
<l n="10">ἄλλοτʼ ἐπὶ πλευρὰς κατακείμενος, ἄλλοτε δʼ αὖτε</l>
<l>ὕπτιος, ἄλλοτε δὲ πρηνής· τοτὲ δʼ ὀρθὸς ἀναστὰς</l>
<l>δινεύεσκʼ ἀλύων παρὰ θῖνʼ ἁλός· οὐδέ μιν ἠὼς</l>
<l>φαινομένη λήθεσκεν ὑπεὶρ ἅλα τʼ ἠϊόνας τε.</l>
<l>ἀλλʼ ὅ γʼ ἐπεὶ ζεύξειεν ὑφʼ ἅρμασιν ὠκέας ἵππους,</l>
<l n="15">Ἕκτορα δʼ ἕλκεσθαι δησάσκετο δίφρου ὄπισθεν,</l>
<l>τρὶς δʼ ἐρύσας περὶ σῆμα Μενοιτιάδαο θανόντος</l>
<l>αὖτις ἐνὶ κλισίῃ παυέσκετο, τὸν δέ τʼ ἔασκεν</l>
<l>ἐν κόνι ἐκτανύσας προπρηνέα· τοῖο δʼ Ἀπόλλων</l>
<l>πᾶσαν ἀεικείην ἄπεχε χροῒ φῶτʼ ἐλεαίρων</l>
<l n="20">καὶ τεθνηότα περ· περὶ δʼ αἰγίδι πάντα κάλυπτε</l>
<l>χρυσείῃ, ἵνα μή μιν ἀποδρύφοι ἑλκυστάζων.</l>
<milestone ed="p" n="22" unit="card"/>
<l>
<milestone ed="P" unit="para"/>ὣς ὃ μὲν Ἕκτορα δῖον ἀείκιζεν μενεαίνων·</l>
<l>τὸν δʼ ἐλεαίρεσκον μάκαρες θεοὶ εἰσορόωντες,</l>
<l>κλέψαι δʼ ὀτρύνεσκον ἐΰσκοπον ἀργεϊφόντην.</l>
<l n="25">ἔνθʼ ἄλλοις μὲν πᾶσιν ἑήνδανεν, οὐδέ ποθʼ Ἥρῃ</l>
<l>οὐδὲ Ποσειδάωνʼ οὐδὲ γλαυκώπιδι κούρῃ,</l>
<l>ἀλλʼ ἔχον ὥς σφιν πρῶτον ἀπήχθετο Ἴλιος ἱρὴ</l>
<l>καὶ Πρίαμος καὶ λαὸς Ἀλεξάνδρου ἕνεκʼ ἄτης,</l>
<l>ὃς νείκεσσε θεὰς ὅτε οἱ μέσσαυλον ἵκοντο,</l>
<l n="30">τὴν δʼ ᾔνησʼ ἥ οἱ πόρε μαχλοσύνην ἀλεγεινήν.</l>
<l>ἀλλʼ ὅτε δή ῥʼ ἐκ τοῖο δυωδεκάτη γένετʼ ἠώς,</l>
<l>καὶ τότʼ ἄρʼ ἀθανάτοισι μετηύδα Φοῖβος Ἀπόλλων·</l>
<q direct="unspecified">
<l>σχέτλιοί ἐστε θεοί, δηλήμονες· οὔ νύ ποθʼ ὑμῖν</l>
<l>Ἕκτωρ μηρίʼ ἔκηε βοῶν αἰγῶν τε τελείων;</l>
<l n="35">τὸν νῦν οὐκ ἔτλητε νέκυν περ ἐόντα σαῶσαι</l>
<l>ᾗ τʼ ἀλόχῳ ἰδέειν καὶ μητέρι καὶ τέκεϊ ᾧ</l>
<l>καὶ πατέρι Πριάμῳ λαοῖσί τε, τοί κέ μιν ὦκα</l>
<l>ἐν πυρὶ κήαιεν καὶ ἐπὶ κτέρεα κτερίσαιεν.</l>
<l>ἀλλʼ ὀλοῷ Ἀχιλῆϊ θεοὶ βούλεσθʼ ἐπαρήγειν,</l>
<l n="40">ᾧ οὔτʼ ἂρ φρένες εἰσὶν ἐναίσιμοι οὔτε νόημα</l>
<l>γναμπτὸν ἐνὶ στήθεσσι, λέων δʼ ὣς ἄγρια οἶδεν,</l>
<l>ὅς τʼ ἐπεὶ ἂρ μεγάλῃ τε βίῃ καὶ ἀγήνορι θυμῷ</l>
<l>εἴξας εἶσʼ ἐπὶ μῆλα βροτῶν ἵνα δαῖτα λάβῃσιν·</l>
<l>ὣς Ἀχιλεὺς ἔλεον μὲν ἀπώλεσεν, οὐδέ οἱ αἰδὼς</l>
<l n="45">γίγνεται, ἥ τʼ ἄνδρας μέγα σίνεται ἠδʼ ὀνίνησι.</l>
<l>μέλλει μέν πού τις καὶ φίλτερον ἄλλον ὀλέσσαι</l>
<l>ἠὲ κασίγνητον ὁμογάστριον ἠὲ καὶ υἱόν·</l>
<l>ἀλλʼ ἤτοι κλαύσας καὶ ὀδυράμενος μεθέηκε·</l>
<l>τλητὸν γὰρ Μοῖραι θυμὸν θέσαν ἀνθρώποισιν.</l>
<l n="50">αὐτὰρ ὅ γʼ Ἕκτορα δῖον, ἐπεὶ φίλον ἦτορ ἀπηύρα,</l>
<l>ἵππων ἐξάπτων περὶ σῆμʼ ἑτάροιο φίλοιο</l>
<l>ἕλκει· οὐ μήν οἱ τό γε κάλλιον οὐδέ τʼ ἄμεινον.</l>
<l>μὴ ἀγαθῷ περ ἐόντι νεμεσσηθέωμέν οἱ ἡμεῖς·</l>
<l>κωφὴν γὰρ δὴ γαῖαν ἀεικίζει μενεαίνων.</l>
</q>
<l n="55">
<milestone ed="P" unit="para"/>τὸν δὲ χολωσαμένη προσέφη λευκώλενος Ἥρη·</l>
<q direct="unspecified">
<l>εἴη κεν καὶ τοῦτο τεὸν ἔπος ἀργυρότοξε</l>
<l>εἰ δὴ ὁμὴν Ἀχιλῆϊ καὶ Ἕκτορι θήσετε τιμήν.</l>
<l>Ἕκτωρ μὲν θνητός τε γυναῖκά τε θήσατο μαζόν·</l>
<l>αὐτὰρ Ἀχιλλεύς ἐστι θεᾶς γόνος, ἣν ἐγὼ αὐτὴ</l>
<l n="60">θρέψά τε καὶ ἀτίτηλα καὶ ἀνδρὶ πόρον παράκοιτιν</l>
<l>Πηλέϊ, ὃς περὶ κῆρι φίλος γένετʼ ἀθανάτοισι.</l>
<l>πάντες δʼ ἀντιάασθε θεοὶ γάμου· ἐν δὲ σὺ τοῖσι</l>
<l>δαίνυʼ ἔχων φόρμιγγα κακῶν ἕταρʼ, αἰὲν ἄπιστε.</l>
</q>
<milestone ed="p" n="64" unit="card"/>
<l>
<milestone ed="P" unit="para"/>τὴν δʼ ἀπαμειβόμενος προσέφη νεφεληγερέτα Ζεύς·</l>
<q direct="unspecified">
<l n="65">Ἥρη μὴ δὴ πάμπαν ἀποσκύδμαινε θεοῖσιν·</l>
<l>οὐ μὲν γὰρ τιμή γε μίʼ ἔσσεται· ἀλλὰ καὶ Ἕκτωρ</l>
<l>φίλτατος ἔσκε θεοῖσι βροτῶν οἳ ἐν Ἰλίῳ εἰσίν·</l>
<l>ὣς γὰρ ἔμοιγʼ, ἐπεὶ οὔ τι φίλων ἡμάρτανε δώρων.</l>
<l>οὐ γάρ μοί ποτε βωμὸς ἐδεύετο δαιτὸς ἐΐσης</l>
<l n="70">λοιβῆς τε κνίσης τε· τὸ γὰρ λάχομεν γέρας ἡμεῖς.</l>
<l>ἀλλʼ ἤτοι κλέψαι μὲν ἐάσομεν, οὐδέ πῃ ἔστι,</l>
<l>λάθρῃ Ἀχιλλῆος θρασὺν Ἕκτορα· ἦ γάρ οἱ αἰεὶ</l>
<l>μήτηρ παρμέμβλωκεν ὁμῶς νύκτάς τε καὶ ἦμαρ.</l>
<l>ἀλλʼ εἴ τις καλέσειε θεῶν Θέτιν ἆσσον ἐμεῖο,</l>
<l n="75">ὄφρά τί οἱ εἴπω πυκινὸν ἔπος, ὥς κεν Ἀχιλλεὺς</l>
<l>δώρων ἐκ Πριάμοιο λάχῃ ἀπό θʼ Ἕκτορα λύσῃ.</l>
</q>
<l>
<milestone ed="P" unit="para"/>ὣς ἔφατʼ, ὦρτο δὲ Ἶρις ἀελλόπος ἀγγελέουσα,</l>
<l>μεσσηγὺς δὲ Σάμου τε καὶ Ἴμβρου παιπαλοέσσης</l>
<l>ἔνθορε μείλανι πόντῳ· ἐπεστονάχησε δὲ λίμνη.</l>
<l n="80">ἣ δὲ μολυβδαίνῃ ἰκέλη ἐς βυσσὸν ὄρουσεν,</l>
<l>ἥ τε κατʼ ἀγραύλοιο βοὸς κέρας ἐμβεβαυῖα</l>
<l>ἔρχεται ὠμηστῇσιν ἐπʼ ἰχθύσι κῆρα φέρουσα.</l>
<l>εὗρε δʼ ἐνὶ σπῆϊ γλαφυρῷ Θέτιν, ἀμφὶ δʼ ἄρʼ ἄλλαι</l>
<l>εἵαθʼ ὁμηγερέες ἅλιαι θεαί· ἣ δʼ ἐνὶ μέσσῃς</l>
<l n="85">κλαῖε μόρον οὗ παιδὸς ἀμύμονος, ὅς οἱ ἔμελλε</l>
<l>φθίσεσθʼ ἐν Τροίῃ ἐριβώλακι τηλόθι πάτρης.</l>
<l>ἀγχοῦ δʼ ἱσταμένη προσέφη πόδας ὠκέα Ἶρις·</l>
<q direct="unspecified">
<l>ὄρσο Θέτι· καλέει Ζεὺς ἄφθιτα μήδεα εἰδώς.</l>
<l>τὴν δʼ ἠμείβετʼ ἔπειτα θεὰ Θέτις ἀργυρόπεζα·</l>
<q direct="unspecified">
<l n="90">τίπτέ με κεῖνος ἄνωγε μέγας θεός; αἰδέομαι δὲ</l>
<l>μίσγεσθʼ ἀθανάτοισιν, ἔχω δʼ ἄχεʼ ἄκριτα θυμῷ.</l>
<l>εἶμι μέν, οὐδʼ ἅλιον ἔπος ἔσσεται ὅττί κεν εἴπῃ.</l>
<milestone ed="p" n="93" unit="card"/>
</q>
<l>
<milestone ed="P" unit="para"/>ὣς ἄρα φωνήσασα κάλυμμʼ ἕλε δῖα θεάων</l>
<l>κυάνεον, τοῦ δʼ οὔ τι μελάντερον ἔπλετο ἔσθος.</l>
<l n="95">βῆ δʼ ἰέναι, πρόσθεν δὲ ποδήνεμος ὠκέα Ἶρις</l>
<l>ἡγεῖτʼ· ἀμφὶ δʼ ἄρα σφι λιάζετο κῦμα θαλάσσης.</l>
<l>ἀκτὴν δʼ ἐξαναβᾶσαι ἐς οὐρανὸν ἀϊχθήτην,</l>
<l>εὗρον δʼ εὐρύοπα Κρονίδην, περὶ δʼ ἄλλοι ἅπαντες</l>
<l>εἵαθʼ ὁμηγερέες μάκαρες θεοὶ αἰὲν ἐόντες.</l>
<l n="100">ἣ δʼ ἄρα πὰρ Διὶ πατρὶ καθέζετο, εἶξε δʼ Ἀθήνη.</l>
<l>Ἥρη δὲ χρύσεον καλὸν δέπας ἐν χερὶ θῆκε</l>
<l>καί ῥʼ εὔφρηνʼ ἐπέεσσι· Θέτις δʼ ὤρεξε πιοῦσα.</l>
<l>τοῖσι δὲ μύθων ἦρχε πατὴρ ἀνδρῶν τε θεῶν τε·</l>
<q direct="unspecified">
<l>ἤλυθες Οὔλυμπον δὲ θεὰ Θέτι κηδομένη περ,</l>
<l n="105">πένθος ἄλαστον ἔχουσα μετὰ φρεσίν· οἶδα καὶ αὐτός·</l>
<l>ἀλλὰ καὶ ὧς ἐρέω τοῦ σʼ εἵνεκα δεῦρο κάλεσσα.</l>
<l>ἐννῆμαρ δὴ νεῖκος ἐν ἀθανάτοισιν ὄρωρεν</l>
<l>Ἕκτορος ἀμφὶ νέκυι καὶ Ἀχιλλῆϊ πτολιπόρθῳ·</l>
<l>κλέψαι δʼ ὀτρύνουσιν ἐΰσκοπον ἀργεϊφόντην·</l>
<l n="110">αὐτὰρ ἐγὼ τόδε κῦδος Ἀχιλλῆϊ προτιάπτω</l>
<l>αἰδῶ καὶ φιλότητα τεὴν μετόπισθε φυλάσσων.</l>
<l>αἶψα μάλʼ ἐς στρατὸν ἐλθὲ καὶ υἱέϊ σῷ ἐπίτειλον·</l>
<l>σκύζεσθαί οἱ εἰπὲ θεούς, ἐμὲ δʼ ἔξοχα πάντων</l>
<l>ἀθανάτων κεχολῶσθαι, ὅτι φρεσὶ μαινομένῃσιν</l>
<l n="115">Ἕκτορʼ ἔχει παρὰ νηυσὶ κορωνίσιν οὐδʼ ἀπέλυσεν,</l>
<l>αἴ κέν πως ἐμέ τε δείσῃ ἀπό θʼ Ἕκτορα λύσῃ.</l>
<l>αὐτὰρ ἐγὼ Πριάμῳ μεγαλήτορι Ἶριν ἐφήσω</l>
<l>λύσασθαι φίλον υἱὸν ἰόντʼ ἐπὶ νῆας Ἀχαιῶν,</l>
<l>δῶρα δʼ Ἀχιλλῆϊ φερέμεν, τά κε θυμὸν ἰήνῃ.</l>
<milestone ed="p" n="120" unit="card"/>
</q>
<l n="120">
<milestone ed="P" unit="para"/>ὣς ἔφατʼ, οὐδʼ ἀπίθησε θεὰ Θέτις ἀργυρόπεζα,</l>
<l>βῆ δὲ κατʼ Οὐλύμποιο καρήνων ἀΐξασα,</l>
<l>ἷξεν δʼ ἐς κλισίην οὗ υἱέος· ἔνθʼ ἄρα τόν γε</l>
<l>εὗρʼ ἁδινὰ στενάχοντα· φίλοι δʼ ἀμφʼ αὐτὸν ἑταῖροι</l>
<l>ἐσσυμένως ἐπένοντο καὶ ἐντύνοντο ἄριστον·</l>
<l n="125">τοῖσι δʼ ὄϊς λάσιος μέγας ἐν κλισίῃ ἱέρευτο.</l>
<l>ἣ δὲ μάλʼ ἄγχʼ αὐτοῖο καθέζετο πότνια μήτηρ,</l>
<l>χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζε·</l>
<l>τέκνον ἐμὸν τέο μέχρις ὀδυρόμενος καὶ ἀχεύων</l>
<l>σὴν ἔδεαι κραδίην μεμνημένος οὔτέ τι σίτου</l>
<l n="130">οὔτʼ εὐνῆς; ἀγαθὸν δὲ γυναικί περ ἐν φιλότητι</l>
<l>μίσγεσθʼ· οὐ γάρ μοι δηρὸν βέῃ, ἀλλά τοι ἤδη</l>
<l>ἄγχι παρέστηκεν θάνατος καὶ μοῖρα κραταιή.</l>
<l>ἀλλʼ ἐμέθεν ξύνες ὦκα, Διὸς δέ τοι ἄγγελός εἰμι·</l>
<l>σκύζεσθαι σοί φησι θεούς, ἑὲ δʼ ἔξοχα πάντων</l>
<l n="135">ἀθανάτων κεχολῶσθαι, ὅτι φρεσὶ μαινομένῃσιν</l>
<l>Ἕκτορʼ ἔχεις παρὰ νηυσὶ κορωνίσιν οὐδʼ ἀπέλυσας.</l>
<l>ἀλλʼ ἄγε δὴ λῦσον, νεκροῖο δὲ δέξαι ἄποινα.</l>
<l>
<milestone ed="P" unit="para"/>τὴν δʼ ἀπαμειβόμενος προσέφη πόδας ὠκὺς Ἀχιλλεύς·</l>
<q direct="unspecified">
<l>τῇδʼ εἴη· ὃς ἄποινα φέροι καὶ νεκρὸν ἄγοιτο,</l>
<l n="140">εἰ δὴ πρόφρονι θυμῷ Ὀλύμπιος αὐτὸς ἀνώγει.</l>
</q>
<l>
<milestone ed="P" unit="para"/>ὣς οἵ γʼ ἐν νηῶν ἀγύρει μήτηρ τε καὶ υἱὸς</l>
<l>πολλὰ πρὸς ἀλλήλους ἔπεα πτερόεντʼ ἀγόρευον.</l>
<q direct="unspecified">
<l>Ἶριν δʼ ὄτρυνε Κρονίδης εἰς Ἴλιον ἱρήν·</l>
<l>βάσκʼ ἴθι Ἶρι ταχεῖα λιποῦσʼ ἕδος Οὐλύμποιο</l>
<l n="145">ἄγγειλον Πριάμῳ μεγαλήτορι Ἴλιον εἴσω</l>
<l>λύσασθαι φίλον υἱὸν ἰόντʼ ἐπὶ νῆας Ἀχαιῶν,</l>
<l>δῶρα δʼ Ἀχιλλῆϊ φερέμεν τά κε θυμὸν ἰήνῃ</l>
<l>οἶον, μὴ δέ τις ἄλλος ἅμα Τρώων ἴτω ἀνήρ.</l>
<l>κῆρύξ τίς οἱ ἕποιτο γεραίτερος, ὅς κʼ ἰθύνοι</l>
<l n="150">ἡμιόνους καὶ ἄμαξαν ἐΰτροχον, ἠδὲ καὶ αὖτις</l>
<l>νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.</l>
<l>μὴ δέ τί οἱ θάνατος μελέτω φρεσὶ μὴ δέ τι τάρβος·</l>
<l>τοῖον γάρ οἱ πομπὸν ὀπάσσομεν ἀργεϊφόντην,</l>
<l>ὃς ἄξει εἷός κεν ἄγων Ἀχιλῆϊ πελάσσῃ.</l>
<l n="155">αὐτὰρ ἐπὴν ἀγάγῃσιν ἔσω κλισίην Ἀχιλῆος,</l>
<l>οὔτʼ αὐτὸς κτενέει ἀπό τʼ ἄλλους πάντας ἐρύξει·</l>
<l>οὔτε γάρ ἐστʼ ἄφρων οὔτʼ ἄσκοπος οὔτʼ ἀλιτήμων,</l>
<l>ἀλλὰ μάλʼ ἐνδυκέως ἱκέτεω πεφιδήσεται ἀνδρός.</l>
<milestone ed="p" n="159" unit="card"/>
</q>
<l>
<milestone ed="P" unit="para"/>ὣς ἔφατʼ, ὦρτο δὲ Ἶρις ἀελλόπος ἀγγελέουσα.</l>
<l n="160">ἷξεν δʼ ἐς Πριάμοιο, κίχεν δʼ ἐνοπήν τε γόον τε.</l>
<l>παῖδες μὲν πατέρʼ ἀμφὶ καθήμενοι ἔνδοθεν αὐλῆς</l>
<l>δάκρυσιν εἵματʼ ἔφυρον, ὃ δʼ ἐν μέσσοισι γεραιὸς</l>
<l>ἐντυπὰς ἐν χλαίνῃ κεκαλυμμένος· ἀμφὶ δὲ πολλὴ</l>
<l>κόπρος ἔην κεφαλῇ τε καὶ αὐχένι τοῖο γέροντος</l>
<l n="165">τήν ῥα κυλινδόμενος καταμήσατο χερσὶν ἑῇσι.</l>
<l>θυγατέρες δʼ ἀνὰ δώματʼ ἰδὲ νυοὶ ὠδύροντο</l>
<l>τῶν μιμνησκόμεναι οἳ δὴ πολέες τε καὶ ἐσθλοὶ</l>
<l>χερσὶν ὑπʼ Ἀργείων κέατο ψυχὰς ὀλέσαντες.</l>
<l>στῆ δὲ παρὰ Πρίαμον Διὸς ἄγγελος, ἠδὲ προσηύδα</l>
<q direct="unspecified">
<l n="170">τυτθὸν φθεγξαμένη· τὸν δὲ τρόμος ἔλλαβε γυῖα·</l>
<l>θάρσει Δαρδανίδη Πρίαμε φρεσί, μὴ δέ τι τάρβει·</l>
<l>οὐ μὲν γάρ τοι ἐγὼ κακὸν ὀσσομένη τόδʼ ἱκάνω</l>
<l>ἀλλʼ ἀγαθὰ φρονέουσα· Διὸς δέ τοι ἄγγελός εἰμι,</l>
<l>ὅς σευ ἄνευθεν ἐὼν μέγα κήδεται ἠδʼ ἐλεαίρει.</l>
<l n="175">λύσασθαί σʼ ἐκέλευσεν Ὀλύμπιος Ἕκτορα δῖον,</l>
<l>δῶρα δʼ Ἀχιλλῆϊ φερέμεν τά κε θυμὸν ἰήνῃ</l>
<l>οἶον, μὴ δέ τις ἄλλος ἅμα Τρώων ἴτω ἀνήρ.</l>
<l>κῆρύξ τίς τοι ἕποιτο γεραίτερος, ὅς κʼ ἰθύνοι</l>
<l>ἡμιόνους καὶ ἄμαξαν ἐΰτροχον, ἠδὲ καὶ αὖτις</l>
<l n="180">νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.</l>
<l>μὴ δέ τί τοι θάνατος μελέτω φρεσὶ μηδέ τι τάρβος·</l>
<l>τοῖος γάρ τοι πομπὸς ἅμʼ ἕψεται ἀργεϊφόντης,</l>
<l>ὅς σʼ ἄξει εἷός κεν ἄγων Ἀχιλῆϊ πελάσσῃ.</l>
<l>αὐτὰρ ἐπὴν ἀγάγῃσιν ἔσω κλισίην Ἀχιλῆος,</l>
<l n="185">οὔτʼ αὐτὸς κτενέει ἀπό τʼ ἄλλους πάντας ἐρύξει·</l>
<l>οὔτε γάρ ἔστʼ ἄφρων οὔτʼ ἄσκοπος οὔτʼ ἀλιτήμων,</l>
<l>ἀλλὰ μάλʼ ἐνδυκέως ἱκέτεω πεφιδήσεται ἀνδρός.</l>
</q>
<l>
<milestone ed="P" unit="para"/>ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις,</l>
<l>αὐτὰρ ὅ γʼ υἷας ἄμαξαν ἐΰτροχον ἡμιονείην</l>
<l n="190">ὁπλίσαι ἠνώγει, πείρινθα δὲ δῆσαι ἐπʼ αὐτῆς.</l>
<l>αὐτὸς δʼ ἐς θάλαμον κατεβήσετο κηώεντα</l>
<l>κέδρινον ὑψόροφον, ὃς γλήνεα πολλὰ κεχάνδει·</l>
<l>ἐς δʼ ἄλοχον Ἑκάβην ἐκαλέσσατο φώνησέν τε·</l>
<l>δαιμονίη Διόθεν μοι Ὀλύμπιος ἄγγελος ἦλθε</l>
<l n="195">λύσασθαι φίλον υἱὸν ἰόντʼ ἐπὶ νῆας Ἀχαιῶν,</l>
<l>δῶρα δʼ Ἀχιλλῆϊ φερέμεν τά κε θυμὸν ἰήνῃ.</l>
<l>ἀλλʼ ἄγε μοι τόδε εἰπὲ τί τοι φρεσὶν εἴδεται εἶναι;</l>
<l>αἰνῶς γάρ μʼ αὐτόν γε μένος καὶ θυμὸς ἄνωγε</l>
<l>κεῖσʼ ἰέναι ἐπὶ νῆας ἔσω στρατὸν εὐρὺν Ἀχαιῶν.</l>
<milestone ed="p" n="200" unit="card"/>
</q>
<l n="200">
<milestone ed="P" unit="para"/>ὣς φάτο, κώκυσεν δὲ γυνὴ καὶ ἀμείβετο μύθῳ·</l>
<q direct="unspecified">
<l>ὤ μοι πῇ δή τοι φρένες οἴχονθʼ, ᾗς τὸ πάρος περ</l>
<l>ἔκλεʼ ἐπʼ ἀνθρώπους ξείνους ἠδʼ οἷσιν ἀνάσσεις;</l>
<l>πῶς ἐθέλεις ἐπὶ νῆας Ἀχαιῶν ἐλθέμεν οἶος</l>
<l>ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς</l>
<l n="205">υἱέας ἐξενάριξε· σιδήρειόν νύ τοι ἦτορ.</l>
<l>εἰ γάρ σʼ αἱρήσει καὶ ἐσόψεται ὀφθαλμοῖσιν</l>
<l>ὠμηστὴς καὶ ἄπιστος ἀνὴρ ὅ γε οὔ σʼ ἐλεήσει,</l>
<l>οὐδέ τί σʼ αἰδέσεται. νῦν δὲ κλαίωμεν ἄνευθεν</l>
<l>ἥμενοι ἐν μεγάρῳ· τῷ δʼ ὥς ποθι Μοῖρα κραταιὴ</l>
<l n="210">γιγνομένῳ ἐπένησε λίνῳ, ὅτε μιν τέκον αὐτή,</l>
<l>ἀργίποδας κύνας ἆσαι ἑῶν ἀπάνευθε τοκήων</l>
<l>ἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι</l>
<l>ἐσθέμεναι προσφῦσα· τότʼ ἄντιτα ἔργα γένοιτο</l>
<l>παιδὸς ἐμοῦ, ἐπεὶ οὔ ἑ κακιζόμενόν γε κατέκτα,</l>
<l n="215">ἀλλὰ πρὸ Τρώων καὶ Τρωϊάδων βαθυκόλπων</l>
<l>ἑσταότʼ οὔτε φόβου μεμνημένον οὔτʼ ἀλεωρῆς.</l>
</q>
<l>
<milestone ed="P" unit="para"/>τὴν δʼ αὖτε προσέειπε γέρων Πρίαμος θεοειδής·</l>
<q direct="unspecified">
<l>μή μʼ ἐθέλοντʼ ἰέναι κατερύκανε, μὴ δέ μοι αὐτὴ</l>
<l>ὄρνις ἐνὶ μεγάροισι κακὸς πέλευ· οὐδέ με πείσεις.</l>
<l n="220">εἰ μὲν γάρ τίς μʼ ἄλλος ἐπιχθονίων ἐκέλευεν,</l>
<l>ἢ οἳ μάντιές εἰσι θυοσκόοι ἢ ἱερῆες,</l>
<l>ψεῦδός κεν φαῖμεν καὶ νοσφιζοίμεθα μᾶλλον·</l>
<l>νῦν δʼ, αὐτὸς γὰρ ἄκουσα θεοῦ καὶ ἐσέδρακον ἄντην,</l>
<l>εἶμι καὶ οὐχ ἅλιον ἔπος ἔσσεται. εἰ δέ μοι αἶσα</l>
<l n="225">τεθνάμεναι παρὰ νηυσὶν Ἀχαιῶν χαλκοχιτώνων</l>
<l>βούλομαι· αὐτίκα γάρ με κατακτείνειεν Ἀχιλλεὺς</l>
<l>ἀγκὰς ἑλόντʼ ἐμὸν υἱόν, ἐπὴν γόου ἐξ ἔρον εἵην.</l>
<milestone ed="p" n="228" unit="card"/>
<l>
<milestone ed="P" unit="para"/>ἦ καὶ φωριαμῶν ἐπιθήματα κάλʼ ἀνέῳγεν·</l>
<l>ἔνθεν δώδεκα μὲν περικαλλέας ἔξελε πέπλους,</l>
<l n="230">δώδεκα δʼ ἁπλοΐδας χλαίνας, τόσσους δὲ τάπητας,</l>
<l>τόσσα δὲ φάρεα λευκά, τόσους δʼ ἐπὶ τοῖσι χιτῶνας.</l>
<l>χρυσοῦ δὲ στήσας ἔφερεν δέκα πάντα τάλαντα,</l>
<l>ἐκ δὲ δύʼ αἴθωνας τρίποδας, πίσυρας δὲ λέβητας,</l>
<l>ἐκ δὲ δέπας περικαλλές, ὅ οἱ Θρῇκες πόρον ἄνδρες</l>
<l n="235">ἐξεσίην ἐλθόντι μέγα κτέρας· οὐδέ νυ τοῦ περ</l>
<l>φείσατʼ ἐνὶ μεγάροις ὃ γέρων, περὶ δʼ ἤθελε θυμῷ</l>
<l>λύσασθαι φίλον υἱόν. ὃ δὲ Τρῶας μὲν ἅπαντας</l>
<l>αἰθούσης ἀπέεργεν ἔπεσσʼ αἰσχροῖσιν ἐνίσσων·</l>
<l>ἔρρετε λωβητῆρες ἐλεγχέες· οὔ νυ καὶ ὑμῖν</l>
<l n="240">οἴκοι ἔνεστι γόος, ὅτι μʼ ἤλθετε κηδήσοντες;</l>
<l>ἦ ὀνόσασθʼ ὅτι μοι Κρονίδης Ζεὺς ἄλγεʼ ἔδωκε</l>
<l>παῖδʼ ὀλέσαι τὸν ἄριστον; ἀτὰρ γνώσεσθε καὶ ὔμμες·</l>
<l>ῥηΐτεροι γὰρ μᾶλλον Ἀχαιοῖσιν δὴ ἔσεσθε</l>
<l>κείνου τεθνηῶτος ἐναιρέμεν. αὐτὰρ ἔγωγε</l>
<l n="245">πρὶν ἀλαπαζομένην τε πόλιν κεραϊζομένην τε</l>
<l>ὀφθαλμοῖσιν ἰδεῖν βαίην δόμον Ἄϊδος εἴσω.</l>
<l>
<milestone ed="P" unit="para"/>ἦ καὶ σκηπανίῳ δίεπʼ ἀνέρας· οἳ δʼ ἴσαν ἔξω</l>
<l>σπερχομένοιο γέροντος· ὃ δʼ υἱάσιν οἷσιν ὁμόκλα</l>
<l>νεικείων Ἕλενόν τε Πάριν τʼ Ἀγάθωνά τε δῖον</l>
<l n="250">Πάμμονά τʼ Ἀντίφονόν τε βοὴν ἀγαθόν τε Πολίτην</l>
<l>Δηΐφοβόν τε καὶ Ἱππόθοον καὶ δῖον Ἀγαυόν·</l>
<l>ἐννέα τοῖς ὃ γεραιὸς ὁμοκλήσας ἐκέλευε·</l>
<l>σπεύσατέ μοι κακὰ τέκνα κατηφόνες· αἴθʼ ἅμα πάντες</l>
<l>Ἕκτορος ὠφέλετʼ ἀντὶ θοῇς ἐπὶ νηυσὶ πεφάσθαι.</l>
<l n="255">ὤ μοι ἐγὼ πανάποτμος, ἐπεὶ τέκον υἷας ἀρίστους</l>
<l>Τροίῃ ἐν εὐρείῃ, τῶν δʼ οὔ τινά φημι λελεῖφθαι,</l>
<l>Μήστορά τʼ ἀντίθεον καὶ Τρωΐλον ἱππιοχάρμην</l>
<l>Ἕκτορά θʼ, ὃς θεὸς ἔσκε μετʼ ἀνδράσιν, οὐδὲ ἐῴκει</l>
<l>ἀνδρός γε θνητοῦ πάϊς ἔμμεναι ἀλλὰ θεοῖο.</l>
<l n="260">τοὺς μὲν ἀπώλεσʼ Ἄρης, τὰ δʼ ἐλέγχεα πάντα λέλειπται</l>
<l>ψεῦσταί τʼ ὀρχησταί τε χοροιτυπίῃσιν ἄριστοι</l>
<l>ἀρνῶν ἠδʼ ἐρίφων ἐπιδήμιοι ἁρπακτῆρες.</l>
<l>οὐκ ἂν δή μοι ἄμαξαν ἐφοπλίσσαιτε τάχιστα,</l>
<l>ταῦτά τε πάντʼ ἐπιθεῖτε, ἵνα πρήσσωμεν ὁδοῖο;</l>
<milestone ed="p" n="265" unit="card"/>
</q>
<l n="265">
<milestone ed="P" unit="para"/>ὣς ἔφαθʼ, οἳ δʼ ἄρα πατρὸς ὑποδείσαντες ὁμοκλὴν</l>
<l>ἐκ μὲν ἄμαξαν ἄειραν ἐΰτροχον ἡμιονείην</l>
<l>καλὴν πρωτοπαγέα, πείρινθα δὲ δῆσαν ἐπʼ αὐτῆς,</l>
<l>κὰδ δʼ ἀπὸ πασσαλόφι ζυγὸν ᾕρεον ἡμιόνειον</l>
<l>πύξινον ὀμφαλόεν εὖ οἰήκεσσιν ἀρηρός·</l>
<l n="270">ἐκ δʼ ἔφερον ζυγόδεσμον ἅμα ζυγῷ ἐννεάπηχυ.</l>
<l>καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ</l>
<l>πέζῃ ἔπι πρώτῃ, ἐπὶ δὲ κρίκον ἕστορι βάλλον,</l>
<l>τρὶς δʼ ἑκάτερθεν ἔδησαν ἐπʼ ὀμφαλόν, αὐτὰρ ἔπειτα</l>
<l>ἑξείης κατέδησαν, ὑπὸ γλωχῖνα δʼ ἔκαμψαν.</l>
<l n="275">ἐκ θαλάμου δὲ φέροντες ἐϋξέστης ἐπʼ ἀπήνης</l>
<l>νήεον Ἑκτορέης κεφαλῆς ἀπερείσιʼ ἄποινα,</l>
<l>ζεῦξαν δʼ ἡμιόνους κρατερώνυχας ἐντεσιεργούς,</l>
<l>τούς ῥά ποτε Πριάμῳ Μυσοὶ δόσαν ἀγλαὰ δῶρα.</l>
<l>ἵππους δὲ Πριάμῳ ὕπαγον ζυγόν, οὓς ὃ γεραιὸς</l>
<l n="280">αὐτὸς ἔχων ἀτίταλλεν ἐϋξέστῃ ἐπὶ φάτνῃ.</l>
<l>
<milestone ed="P" unit="para"/>τὼ μὲν ζευγνύσθην ἐν δώμασιν ὑψηλοῖσι</l>
<l>κῆρυξ καὶ Πρίαμος πυκινὰ φρεσὶ μήδεʼ ἔχοντες·</l>
<l>ἀγχίμολον δέ σφʼ ἦλθʼ Ἑκάβη τετιηότι θυμῷ</l>
<l>οἶνον ἔχουσʼ ἐν χειρὶ μελίφρονα δεξιτερῆφι</l>
<l n="285">χρυσέῳ ἐν δέπαϊ, ὄφρα λείψαντε κιοίτην·</l>
<l>στῆ δʼ ἵππων προπάροιθεν ἔπος τʼ ἔφατʼ ἔκ τʼ ὀνόμαζε·</l>
<l>τῆ σπεῖσον Διὶ πατρί, καὶ εὔχεο οἴκαδʼ ἱκέσθαι</l>
<l>ἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς</l>
<l>ὀτρύνει ἐπὶ νῆας ἐμεῖο μὲν οὐκ ἐθελούσης.</l>
<l n="290">ἀλλʼ εὔχεο σύ γʼ ἔπειτα κελαινεφέϊ Κρονίωνι</l>
<l>Ἰδαίῳ, ὅς τε Τροίην κατὰ πᾶσαν ὁρᾶται,</l>
<l>αἴτει δʼ οἰωνὸν ταχὺν ἄγγελον, ὅς τέ οἱ αὐτῷ</l>
<l>φίλτατος οἰωνῶν, καί εὑ κράτος ἐστὶ μέγιστον,</l>
<l>δεξιόν, ὄφρά μιν αὐτὸς ἐν ὀφθαλμοῖσι νοήσας</l>
<l n="295">τῷ πίσυνος ἐπὶ νῆας ἴῃς Δαναῶν ταχυπώλων.</l>
<l>εἰ δέ τοι οὐ δώσει ἑὸν ἄγγελον εὐρύοπα Ζεύς,</l>
<l>οὐκ ἂν ἔγωγέ σʼ ἔπειτα ἐποτρύνουσα κελοίμην</l>
<l>νῆας ἐπʼ Ἀργείων ἰέναι μάλα περ μεμαῶτα.</l>
<milestone ed="p" n="299" unit="card"/>
<l>
<milestone ed="P" unit="para"/>τὴν δʼ ἀπαμειβόμενος προσέφη Πρίαμος θεοειδής·</l>
<q direct="unspecified">
<l n="300">ὦ γύναι οὐ μέν τοι τόδʼ ἐφιεμένῃ ἀπιθήσω.</l>
<l>ἐσθλὸν γὰρ Διὶ χεῖρας ἀνασχέμεν αἴ κʼ ἐλεήσῃ.</l>
<l>
<milestone ed="P" unit="para"/>ἦ ῥα καὶ ἀμφίπολον ταμίην ὄτρυνʼ ὃ γεραιὸς</l>
<l>χερσὶν ὕδωρ ἐπιχεῦαι ἀκήρατον· ἣ δὲ παρέστη</l>
<l>χέρνιβον ἀμφίπολος πρόχοόν θʼ ἅμα χερσὶν ἔχουσα.</l>
<l n="305">νιψάμενος δὲ κύπελλον ἐδέξατο ἧς ἀλόχοιο·</l>
<l>εὔχετʼ ἔπειτα στὰς μέσῳ ἕρκεϊ, λεῖβε δὲ οἶνον</l>
<l>οὐρανὸν εἰσανιδών, καὶ φωνήσας ἔπος ηὔδα·</l>
<q direct="unspecified">
<l>Ζεῦ πάτερ Ἴδηθεν μεδέων κύδιστε μέγιστε</l>
<l>δός μʼ ἐς Ἀχιλλῆος φίλον ἐλθεῖν ἠδʼ ἐλεεινόν,</l>
<l n="310">πέμψον δʼ οἰωνὸν ταχὺν ἄγγελον, ὅς τε σοὶ αὐτῷ</l>
<l>φίλτατος οἰωνῶν, καί εὑ κράτος ἐστὶ μέγιστον,</l>
<l>δεξιόν, ὄφρά μιν αὐτὸς ἐν ὀφθαλμοῖσι νοήσας</l>
<l>τῷ πίσυνος ἐπὶ νῆας ἴω Δαναῶν ταχυπώλων.</l>
</q>
<l>
<milestone ed="P" unit="para"/>ὣς ἔφατʼ εὐχόμενος, τοῦ δʼ ἔκλυε μητίετα Ζεὺς</l>
<l n="315">αὐτίκα δʼ αἰετὸν ἧκε τελειότατον πετεηνῶν</l>
<l>μόρφνον θηρητῆρʼ ὃν καὶ περκνὸν καλέουσιν.</l>
<l>ὅσση δʼ ὑψορόφοιο θύρη θαλάμοιο τέτυκται</l>
<l>ἀνέρος ἀφνειοῖο ἐῢ κληῗσʼ ἀραρυῖα,</l>
<l>τόσσʼ ἄρα τοῦ ἑκάτερθεν ἔσαν πτερά· εἴσατο δέ σφι</l>
<l n="320">δεξιὸς ἀΐξας διὰ ἄστεος· οἳ δὲ ἰδόντες</l>
<l>γήθησαν, καὶ πᾶσιν ἐνὶ φρεσὶ θυμὸς ἰάνθη.</l>
<l>
<milestone ed="P" unit="para"/>σπερχόμενος δʼ ὃ γεραιὸς ἑοῦ ἐπεβήσετο δίφρου,</l>
<l>ἐκ δʼ ἔλασε προθύροιο καὶ αἰθούσης ἐριδούπου.</l>
<l>πρόσθε μὲν ἡμίονοι ἕλκον τετράκυκλον ἀπήνην,</l>
<l n="325">τὰς Ἰδαῖος ἔλαυνε δαΐφρων· αὐτὰρ ὄπισθεν</l>
<l>ἵπποι, τοὺς ὃ γέρων ἐφέπων μάστιγι κέλευε</l>
<l>καρπαλίμως κατὰ ἄστυ· φίλοι δʼ ἅμα πάντες ἕποντο</l>
<l>πόλλʼ ὀλοφυρόμενοι ὡς εἰ θάνατον δὲ κιόντα.</l>
<l>οἳ δʼ ἐπεὶ οὖν πόλιος κατέβαν, πεδίον δʼ ἀφίκοντο,</l>
<l n="330">οἳ μὲν ἄρʼ ἄψορροι προτὶ Ἴλιον ἀπονέοντο</l>
<l>παῖδες καὶ γαμβροί, τὼ δʼ οὐ λάθον εὐρύοπα Ζῆν</l>
<l>ἐς πεδίον προφανέντε· ἰδὼν δʼ ἐλέησε γέροντα,</l>
<l>αἶψα δʼ ἄρʼ Ἑρμείαν υἱὸν φίλον ἀντίον ηὔδα·</l>
<q direct="unspecified">
<l>Ἑρμεία, σοὶ γάρ τε μάλιστά γε φίλτατόν ἐστιν</l>
<l n="335">ἀνδρὶ ἑταιρίσσαι, καί τʼ ἔκλυες ᾧ κʼ ἐθέλῃσθα,</l>
<l>βάσκʼ ἴθι καὶ Πρίαμον κοίλας ἐπὶ νῆας Ἀχαιῶν</l>
<l>ὣς ἄγαγʼ, ὡς μήτʼ ἄρ τις ἴδῃ μήτʼ ἄρ τε νοήσῃ</l>
<l>τῶν ἄλλων Δαναῶν, πρὶν Πηλεΐωνα δʼ ἱκέσθαι.</l>
<milestone ed="p" n="339" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδʼ ἀπίθησε διάκτορος ἀργεϊφόντης.</l>
<l n="340">αὐτίκʼ ἔπειθʼ ὑπὸ ποσσὶν ἐδήσατο καλὰ πέδιλα</l>
<l>ἀμβρόσια χρύσεια, τά μιν φέρον ἠμὲν ἐφʼ ὑγρὴν</l>
<l>ἠδʼ ἐπʼ ἀπείρονα γαῖαν ἅμα πνοιῇς ἀνέμοιο·</l>
<l>εἵλετο δὲ ῥάβδον, τῇ τʼ ἀνδρῶν ὄμματα θέλγει</l>
<l>ὧν ἐθέλει, τοὺς δʼ αὖτε καὶ ὑπνώοντας ἐγείρει·</l>
<l n="345">τὴν μετὰ χερσὶν ἔχων πέτετο κρατὺς ἀργεϊφόντης.</l>
<l>αἶψα δʼ ἄρα Τροίην τε καὶ Ἑλλήσποντον ἵκανε,</l>
<l>βῆ δʼ ἰέναι κούρῳ αἰσυμνητῆρι ἐοικὼς</l>
<l>πρῶτον ὑπηνήτῃ, τοῦ περ χαριεστάτη ἥβη.</l>
<l>
<milestone ed="P" unit="para"/>οἳ δʼ ἐπεὶ οὖν μέγα σῆμα παρὲξ Ἴλοιο ἔλασσαν,</l>
<l n="350">στῆσαν ἄρʼ ἡμιόνους τε καὶ ἵππους ὄφρα πίοιεν</l>
<l>ἐν ποταμῷ· δὴ γὰρ καὶ ἐπὶ κνέφας ἤλυθε γαῖαν.</l>
<l>τὸν δʼ ἐξ ἀγχιμόλοιο ἰδὼν ἐφράσσατο κῆρυξ</l>
<l>Ἑρμείαν, ποτὶ δὲ Πρίαμον φάτο φώνησέν τε·</l>
<l>φράζεο Δαρδανίδη· φραδέος νόου ἔργα τέτυκται.</l>
<l n="355">ἄνδρʼ ὁρόω, τάχα δʼ ἄμμε διαρραίσεσθαι ὀΐω.</l>
<l>ἀλλʼ ἄγε δὴ φεύγωμεν ἐφʼ ἵππων, ἤ μιν ἔπειτα</l>
<l>γούνων ἁψάμενοι λιτανεύσομεν αἴ κʼ ἐλεήσῃ.</l>
</q>
<l>
<milestone ed="P" unit="para"/>ὣς φάτο, σὺν δὲ γέροντι νόος χύτο, δείδιε δʼ αἰνῶς,</l>
<l>ὀρθαὶ δὲ τρίχες ἔσταν ἐνὶ γναμπτοῖσι μέλεσσι,</l>
<l n="360">στῆ δὲ ταφών· αὐτὸς δʼ ἐριούνιος ἐγγύθεν ἐλθὼν</l>
<l>χεῖρα γέροντος ἑλὼν ἐξείρετο καὶ προσέειπε·</l>
<q direct="unspecified">
<l>πῇ πάτερ ὧδʼ ἵππους τε καὶ ἡμιόνους ἰθύνεις</l>
<l>νύκτα διʼ ἀμβροσίην, ὅτε θʼ εὕδουσι βροτοὶ ἄλλοι;</l>
<l>οὐδὲ σύ γʼ ἔδεισας μένεα πνείοντας Ἀχαιούς,</l>
<l n="365">οἵ τοι δυσμενέες καὶ ἀνάρσιοι ἐγγὺς ἔασι;</l>
<l>τῶν εἴ τίς σε ἴδοιτο θοὴν διὰ νύκτα μέλαιναν</l>
<l>τοσσάδʼ ὀνείατʼ ἄγοντα, τίς ἂν δή τοι νόος εἴη;</l>
<l>οὔτʼ αὐτὸς νέος ἐσσί, γέρων δέ τοι οὗτος ὀπηδεῖ,</l>
<l>ἄνδρʼ ἀπαμύνασθαι, ὅτε τις πρότερος χαλεπήνῃ.</l>
<l n="370">ἀλλʼ ἐγὼ οὐδέν σε ῥέξω κακά, καὶ δέ κεν ἄλλον</l>
<l>σεῦ ἀπαλεξήσαιμι· φίλῳ δέ σε πατρὶ ἐΐσκω.</l>
<milestone ed="p" n="372" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα γέρων Πρίαμος θεοειδής·</l>
<q direct="unspecified">
<l>οὕτω πῃ τάδε γʼ ἐστὶ φίλον τέκος ὡς ἀγορεύεις.</l>
<l>ἀλλʼ ἔτι τις καὶ ἐμεῖο θεῶν ὑπερέσχεθε χεῖρα,</l>
<l n="375">ὅς μοι τοιόνδʼ ἧκεν ὁδοιπόρον ἀντιβολῆσαι</l>
<l>αἴσιον, οἷος δὴ σὺ δέμας καὶ εἶδος ἀγητός,</l>
<l>πέπνυσαί τε νόῳ, μακάρων δʼ ἔξεσσι τοκήων.</l>
</q>
<l>
<milestone ed="P" unit="para"/>τὸν δʼ αὖτε προσέειπε διάκτορος ἀργεϊφόντης·</l>
<q direct="unspecified">
<l>ναὶ δὴ ταῦτά γε πάντα γέρον κατὰ μοῖραν ἔειπες.</l>
<l n="380">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>ἠέ πῃ ἐκπέμπεις κειμήλια πολλὰ καὶ ἐσθλὰ</l>
<l>ἄνδρας ἐς ἀλλοδαποὺς ἵνα περ τάδε τοι σόα μίμνῃ,</l>
<l>ἦ ἤδη πάντες καταλείπετε Ἴλιον ἱρὴν</l>
<l>δειδιότες· τοῖος γὰρ ἀνὴρ ὤριστος ὄλωλε</l>
<l n="385">σὸς πάϊς· οὐ μὲν γάρ τι μάχης ἐπιδεύετʼ Ἀχαιῶν.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα γέρων Πρίαμος θεοειδής·</l>
<q direct="unspecified">
<l>τίς δὲ σύ ἐσσι φέριστε τέων δʼ ἔξεσσι τοκήων;</l>
<l>ὥς μοι καλὰ τὸν οἶτον ἀπότμου παιδὸς ἔνισπες.</l>
</q>
<l>
<milestone ed="P" unit="para"/>τὸν δʼ αὖτε προσέειπε διάκτορος ἀργεϊφόντης·</l>
<q direct="unspecified">
<l n="390">πειρᾷ ἐμεῖο γεραιὲ καὶ εἴρεαι Ἕκτορα δῖον.</l>
<l>τὸν μὲν ἐγὼ μάλα πολλὰ μάχῃ ἔνι κυδιανείρῃ</l>
<l>ὀφθαλμοῖσιν ὄπωπα, καὶ εὖτʼ ἐπὶ νηυσὶν ἐλάσσας</l>
<l>Ἀργείους κτείνεσκε δαΐζων ὀξέϊ χαλκῷ·</l>
<l>ἡμεῖς δʼ ἑσταότες θαυμάζομεν· οὐ γὰρ Ἀχιλλεὺς</l>
<l n="395">εἴα μάρνασθαι κεχολωμένος Ἀτρεΐωνι.</l>
<l>τοῦ γὰρ ἐγὼ θεράπων, μία δʼ ἤγαγε νηῦς εὐεργής·</l>
<l>Μυρμιδόνων δʼ ἔξειμι, πατὴρ δέ μοί ἐστι Πολύκτωρ.</l>
<l>ἀφνειὸς μὲν ὅ γʼ ἐστί, γέρων δὲ δὴ ὡς σύ περ ὧδε,</l>
<l>ἓξ δέ οἱ υἷες ἔασιν, ἐγὼ δέ οἱ ἕβδομός εἰμι·</l>
<l n="400">τῶν μέτα παλλόμενος κλήρῳ λάχον ἐνθάδʼ ἕπεσθαι.</l>
<l>νῦν δʼ ἦλθον πεδίον δʼ ἀπὸ νηῶν· ἠῶθεν γὰρ</l>
<l>θήσονται περὶ ἄστυ μάχην ἑλίκωπες Ἀχαιοί.</l>
<l>ἀσχαλόωσι γὰρ οἵδε καθήμενοι, οὐδὲ δύνανται</l>
<l>ἴσχειν ἐσσυμένους πολέμου βασιλῆες Ἀχαιῶν.</l>
<milestone ed="p" n="405" unit="card"/>
</q>
<l n="405">
<milestone ed="P" unit="para"/>τὸν δʼ ἠμείβετʼ ἔπειτα γέρων Πρίαμος θεοειδής·</l>
<q direct="unspecified">
<l>εἰ μὲν δὴ θεράπων Πηληϊάδεω Ἀχιλῆος</l>
<l>εἴς, ἄγε δή μοι πᾶσαν ἀληθείην κατάλεξον,</l>
<l>ἢ ἔτι πὰρ νήεσσιν ἐμὸς πάϊς, ἦέ μιν ἤδη</l>
<l>ᾗσι κυσὶν μελεϊστὶ ταμὼν προύθηκεν Ἀχιλλεύς.</l>
</q>
<l n="410">
<milestone ed="P" unit="para"/>τὸν δʼ αὖτε προσέειπε διάκτορος ἀργεϊφόντης·</l>
<q direct="unspecified">
<l>ὦ γέρον οὔ πω τόν γε κύνες φάγον οὐδʼ οἰωνοί,</l>
<l>ἀλλʼ ἔτι κεῖνος κεῖται Ἀχιλλῆος παρὰ νηῒ</l>
<l>αὔτως ἐν κλισίῃσι· δυωδεκάτη δέ οἱ ἠὼς</l>
<l>κειμένῳ, οὐδέ τί οἱ χρὼς σήπεται, οὐδέ μιν εὐλαὶ</l>
<l n="415">ἔσθουσʼ, αἵ ῥά τε φῶτας ἀρηϊφάτους κατέδουσιν.</l>
<l>ἦ μέν μιν περὶ σῆμα ἑοῦ ἑτάροιο φίλοιο</l>
<l>ἕλκει ἀκηδέστως ἠὼς ὅτε δῖα φανήῃ,</l>
<l>οὐδέ μιν αἰσχύνει· θηοῖό κεν αὐτὸς ἐπελθὼν</l>
<l>οἷον ἐερσήεις κεῖται, περὶ δʼ αἷμα νένιπται,</l>
<l n="420">οὐδέ ποθι μιαρός· σὺν δʼ ἕλκεα πάντα μέμυκεν</l>
<l>ὅσσʼ ἐτύπη· πολέες γὰρ ἐν αὐτῷ χαλκὸν ἔλασσαν.</l>
<l>ὥς τοι κήδονται μάκαρες θεοὶ υἷος ἑῆος</l>
<l>καὶ νέκυός περ ἐόντος, ἐπεί σφι φίλος περὶ κῆρι.</l>
</q>
<l>
<milestone ed="P" unit="para"/>ὣς φάτο, γήθησεν δʼ ὃ γέρων, καὶ ἀμείβετο μύθῳ·</l>
<q direct="unspecified">
<l n="425">ὦ τέκος, ἦ ῥʼ ἀγαθὸν καὶ ἐναίσιμα δῶρα διδοῦναι</l>
<l>ἀθανάτοις, ἐπεὶ οὔ ποτʼ ἐμὸς πάϊς, εἴ ποτʼ ἔην γε,</l>
<l>λήθετʼ ἐνὶ μεγάροισι θεῶν οἳ Ὄλυμπον ἔχουσι·</l>
<l>τώ οἱ ἀπεμνήσαντο καὶ ἐν θανάτοιό περ αἴσῃ.</l>
<l>ἀλλʼ ἄγε δὴ τόδε δέξαι ἐμεῦ πάρα καλὸν ἄλεισον,</l>
<l n="430">αὐτόν τε ῥῦσαι, πέμψον δέ με σύν γε θεοῖσιν,</l>
<l>ὄφρά κεν ἐς κλισίην Πηληϊάδεω ἀφίκωμαι.</l>
<l>
<milestone ed="P" unit="para"/>τὸν δʼ αὖτε προσέειπε διάκτορος ἀργεϊφόντης·</l>
<q direct="unspecified">
<l>πειρᾷ ἐμεῖο γεραιὲ νεωτέρου, οὐδέ με πείσεις,</l>
<l>ὅς με κέλῃ σέο δῶρα παρὲξ Ἀχιλῆα δέχεσθαι.</l>
<l n="435">τὸν μὲν ἐγὼ δείδοικα καὶ αἰδέομαι περὶ κῆρι</l>
<l>συλεύειν, μή μοί τι κακὸν μετόπισθε γένηται.</l>
<l>σοὶ δʼ ἂν ἐγὼ πομπὸς καί κε κλυτὸν Ἄργος ἱκοίμην,</l>
<l>ἐνδυκέως ἐν νηῒ θοῇ ἢ πεζὸς ὁμαρτέων·</l>
<l>οὐκ ἄν τίς τοι πομπὸν ὀνοσσάμενος μαχέσαιτο.</l>
<milestone ed="p" n="440" unit="card"/>
<l n="440">
<milestone ed="P" unit="para"/>ἦ καὶ ἀναΐξας ἐριούνιος ἅρμα καὶ ἵππους</l>
<l>καρπαλίμως μάστιγα καὶ ἡνία λάζετο χερσίν,</l>
<l>ἐν δʼ ἔπνευσʼ ἵπποισι καὶ ἡμιόνοις μένος ἠΰ.</l>
<l>ἀλλʼ ὅτε δὴ πύργους τε νεῶν καὶ τάφρον ἵκοντο,</l>
<l>οἳ δὲ νέον περὶ δόρπα φυλακτῆρες πονέοντο,</l>
<l n="445">τοῖσι δʼ ἐφʼ ὕπνον ἔχευε διάκτορος ἀργεϊφόντης</l>
<l>πᾶσιν, ἄφαρ δʼ ὤϊξε πύλας καὶ ἀπῶσεν ὀχῆας,</l>
<l>ἐς δʼ ἄγαγε Πρίαμόν τε καὶ ἀγλαὰ δῶρʼ ἐπʼ ἀπήνης.</l>
<l>ἀλλʼ ὅτε δὴ κλισίην Πηληϊάδεω ἀφίκοντο</l>
<l>ὑψηλήν, τὴν Μυρμιδόνες ποίησαν ἄνακτι</l>
<l n="450">δοῦρʼ ἐλάτης κέρσαντες· ἀτὰρ καθύπερθεν ἔρεψαν</l>
<l>λαχνήεντʼ ὄροφον λειμωνόθεν ἀμήσαντες·</l>
<l>ἀμφὶ δέ οἱ μεγάλην αὐλὴν ποίησαν ἄνακτι</l>
<l>σταυροῖσιν πυκινοῖσι· θύρην δʼ ἔχε μοῦνος ἐπιβλὴς</l>
<l>εἰλάτινος, τὸν τρεῖς μὲν ἐπιρρήσσεσκον Ἀχαιοί,</l>
<l n="455">τρεῖς δʼ ἀναοίγεσκον μεγάλην κληῗδα θυράων</l>
<l>τῶν ἄλλων· Ἀχιλεὺς δʼ ἄρʼ ἐπιρρήσσεσκε καὶ οἶος·</l>
<l>δή ῥα τόθʼ Ἑρμείας ἐριούνιος ᾦξε γέροντι,</l>
<l>ἐς δʼ ἄγαγε κλυτὰ δῶρα ποδώκεϊ Πηλεΐωνι,</l>
<l>ἐξ ἵππων δʼ ἀπέβαινεν ἐπὶ χθόνα φώνησέν τε·</l>
<q direct="unspecified">
<l n="460">ὦ γέρον ἤτοι ἐγὼ θεὸς ἄμβροτος εἰλήλουθα</l>
<l>Ἑρμείας· σοὶ γάρ με πατὴρ ἅμα πομπὸν ὄπασσεν.</l>
<l>ἀλλʼ ἤτοι μὲν ἐγὼ πάλιν εἴσομαι, οὐδʼ Ἀχιλῆος</l>
<l>ὀφθαλμοὺς εἴσειμι· νεμεσσητὸν δέ κεν εἴη</l>
<l>ἀθάνατον θεὸν ὧδε βροτοὺς ἀγαπαζέμεν ἄντην·</l>
<l n="465">τύνη δʼ εἰσελθὼν λαβὲ γούνατα Πηλεΐωνος,</l>
<l>καί μιν ὑπὲρ πατρὸς καὶ μητέρος ἠϋκόμοιο</l>
<l>λίσσεο καὶ τέκεος, ἵνα οἱ σὺν θυμὸν ὀρίνῃς.</l>
<milestone ed="p" n="468" unit="card"/>
</q>
<l>
<milestone ed="P" unit="para"/>ὣς ἄρα φωνήσας ἀπέβη πρὸς μακρὸν Ὄλυμπον</l>
<l>Ἑρμείας· Πρίαμος δʼ ἐξ ἵππων ἆλτο χαμᾶζε,</l>
<l n="470">Ἰδαῖον δὲ κατʼ αὖθι λίπεν· ὃ δὲ μίμνεν ἐρύκων</l>
<l>ἵππους ἡμιόνους τε· γέρων δʼ ἰθὺς κίεν οἴκου,</l>
<l>τῇ ῥʼ Ἀχιλεὺς ἵζεσκε Διῒ φίλος· ἐν δέ μιν αὐτὸν</l>
<l>εὗρʼ, ἕταροι δʼ ἀπάνευθε καθήατο· τὼ δὲ δύʼ οἴω</l>
<l>ἥρως Αὐτομέδων τε καὶ Ἄλκιμος ὄζος Ἄρηος</l>
<l n="475">ποίπνυον παρεόντε· νέον δʼ ἀπέληγεν ἐδωδῆς</l>
<l>ἔσθων καὶ πίνων· ἔτι καὶ παρέκειτο τράπεζα.</l>
<l>τοὺς δʼ ἔλαθʼ εἰσελθὼν Πρίαμος μέγας, ἄγχι δʼ ἄρα στὰς</l>
<l>χερσὶν Ἀχιλλῆος λάβε γούνατα καὶ κύσε χεῖρας</l>
<l>δεινὰς ἀνδροφόνους, αἵ οἱ πολέας κτάνον υἷας.</l>
<l n="480">ὡς δʼ ὅτʼ ἂν ἄνδρʼ ἄτη πυκινὴ λάβῃ, ὅς τʼ ἐνὶ πάτρῃ</l>
<l>φῶτα κατακτείνας ἄλλων ἐξίκετο δῆμον</l>
<l>ἀνδρὸς ἐς ἀφνειοῦ, θάμβος δʼ ἔχει εἰσορόωντας,</l>
<l>ὣς Ἀχιλεὺς θάμβησεν ἰδὼν Πρίαμον θεοειδέα·</l>
<l>θάμβησαν δὲ καὶ ἄλλοι, ἐς ἀλλήλους δὲ ἴδοντο.</l>
<l n="485">τὸν καὶ λισσόμενος Πρίαμος πρὸς μῦθον ἔειπε·</l>
<q direct="unspecified">
<l>μνῆσαι πατρὸς σοῖο θεοῖς ἐπιείκελʼ Ἀχιλλεῦ,</l>
<l>τηλίκου ὥς περ ἐγών, ὀλοῷ ἐπὶ γήραος οὐδῷ·</l>
<l>καὶ μέν που κεῖνον περιναιέται ἀμφὶς ἐόντες</l>
<l>τείρουσʼ, οὐδέ τίς ἐστιν ἀρὴν καὶ λοιγὸν ἀμῦναι.</l>
<l n="490">ἀλλʼ ἤτοι κεῖνός γε σέθεν ζώοντος ἀκούων</l>
<l>χαίρει τʼ ἐν θυμῷ, ἐπί τʼ ἔλπεται ἤματα πάντα</l>
<l>ὄψεσθαι φίλον υἱὸν ἀπὸ Τροίηθεν ἰόντα·</l>
<l>αὐτὰρ ἐγὼ πανάποτμος, ἐπεὶ τέκον υἷας ἀρίστους</l>
<l>Τροίῃ ἐν εὐρείῃ, τῶν δʼ οὔ τινά φημι λελεῖφθαι.</l>
<l n="495">πεντήκοντά μοι ἦσαν ὅτʼ ἤλυθον υἷες Ἀχαιῶν·</l>
<l>ἐννεακαίδεκα μέν μοι ἰῆς ἐκ νηδύος ἦσαν,</l>
<l>τοὺς δʼ ἄλλους μοι ἔτικτον ἐνὶ μεγάροισι γυναῖκες.</l>
<l>τῶν μὲν πολλῶν θοῦρος Ἄρης ὑπὸ γούνατʼ ἔλυσεν·</l>
<l>ὃς δέ μοι οἶος ἔην, εἴρυτο δὲ ἄστυ καὶ αὐτούς,</l>
<l n="500">τὸν σὺ πρῴην κτεῖνας ἀμυνόμενον περὶ πάτρης</l>
<l>Ἕκτορα· τοῦ νῦν εἵνεχʼ ἱκάνω νῆας Ἀχαιῶν</l>
<l>λυσόμενος παρὰ σεῖο, φέρω δʼ ἀπερείσιʼ ἄποινα.</l>
<l>ἀλλʼ αἰδεῖο θεοὺς Ἀχιλεῦ, αὐτόν τʼ ἐλέησον</l>
<l>μνησάμενος σοῦ πατρός· ἐγὼ δʼ ἐλεεινότερός περ,</l>
<l n="505">ἔτλην δʼ οἷʼ οὔ πώ τις ἐπιχθόνιος βροτὸς ἄλλος,</l>
<l>ἀνδρὸς παιδοφόνοιο ποτὶ στόμα χεῖρʼ ὀρέγεσθαι.</l>
<milestone ed="p" n="507" unit="card"/>
</q>
<l>
<milestone ed="P" unit="para"/>ὣς φάτο, τῷ δʼ ἄρα πατρὸς ὑφʼ ἵμερον ὦρσε γόοιο·</l>
<l>ἁψάμενος δʼ ἄρα χειρὸς ἀπώσατο ἦκα γέροντα.</l>
<l>τὼ δὲ μνησαμένω ὃ μὲν Ἕκτορος ἀνδροφόνοιο</l>
<l n="510">κλαῖʼ ἁδινὰ προπάροιθε ποδῶν Ἀχιλῆος ἐλυσθείς,</l>
<l>αὐτὰρ Ἀχιλλεὺς κλαῖεν ἑὸν πατέρʼ, ἄλλοτε δʼ αὖτε</l>
<l>Πάτροκλον· τῶν δὲ στοναχὴ κατὰ δώματʼ ὀρώρει.</l>
<l>αὐτὰρ ἐπεί ῥα γόοιο τετάρπετο δῖος Ἀχιλλεύς,</l>
<l>καί οἱ ἀπὸ πραπίδων ἦλθʼ ἵμερος ἠδʼ ἀπὸ γυίων,</l>
<l n="515">αὐτίκʼ ἀπὸ θρόνου ὦρτο, γέροντα δὲ χειρὸς ἀνίστη</l>
<l>οἰκτίρων πολιόν τε κάρη πολιόν τε γένειον,</l>
<l>καί μιν φωνήσας ἔπεα πτερόεντα προσηύδα·</l>
<q direct="unspecified">
<l>ἆ δείλʼ, ἦ δὴ πολλὰ κάκʼ ἄνσχεο σὸν κατὰ θυμόν.</l>
<l>πῶς ἔτλης ἐπὶ νῆας Ἀχαιῶν ἐλθέμεν οἶος</l>
<l n="520">ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς</l>
<l>υἱέας ἐξενάριξα; σιδήρειόν νύ τοι ἦτορ.</l>
<l>ἀλλʼ ἄγε δὴ κατʼ ἄρʼ ἕζευ ἐπὶ θρόνου, ἄλγεα δʼ ἔμπης</l>
<l>ἐν θυμῷ κατακεῖσθαι ἐάσομεν ἀχνύμενοί περ·</l>
<l>οὐ γάρ τις πρῆξις πέλεται κρυεροῖο γόοιο·</l>
<l n="525">ὡς γὰρ ἐπεκλώσαντο θεοὶ δειλοῖσι βροτοῖσι</l>
<l>ζώειν ἀχνυμένοις· αὐτοὶ δέ τʼ ἀκηδέες εἰσί.</l>
<l>δοιοὶ γάρ τε πίθοι κατακείαται ἐν Διὸς οὔδει</l>
<l>δώρων οἷα δίδωσι κακῶν, ἕτερος δὲ ἑάων·</l>
<l>ᾧ μέν κʼ ἀμμίξας δώῃ Ζεὺς τερπικέραυνος,</l>
<l n="530">ἄλλοτε μέν τε κακῷ ὅ γε κύρεται, ἄλλοτε δʼ ἐσθλῷ·</l>
<l>ᾧ δέ κε τῶν λυγρῶν δώῃ, λωβητὸν ἔθηκε,</l>
<l>καί ἑ κακὴ βούβρωστις ἐπὶ χθόνα δῖαν ἐλαύνει,</l>
<l>φοιτᾷ δʼ οὔτε θεοῖσι τετιμένος οὔτε βροτοῖσιν.</l>
<l>ὣς μὲν καὶ Πηλῆϊ θεοὶ δόσαν ἀγλαὰ δῶρα</l>
<l n="535">ἐκ γενετῆς· πάντας γὰρ ἐπʼ ἀνθρώπους ἐκέκαστο</l>
<l>ὄλβῳ τε πλούτῳ τε, ἄνασσε δὲ Μυρμιδόνεσσι,</l>
<l>καί οἱ θνητῷ ἐόντι θεὰν ποίησαν ἄκοιτιν.</l>
<l>ἀλλʼ ἐπὶ καὶ τῷ θῆκε θεὸς κακόν, ὅττί οἱ οὔ τι</l>
<l>παίδων ἐν μεγάροισι γονὴ γένετο κρειόντων,</l>
<l n="540">ἀλλʼ ἕνα παῖδα τέκεν παναώριον· οὐδέ νυ τόν γε</l>
<l>γηράσκοντα κομίζω, ἐπεὶ μάλα τηλόθι πάτρης</l>
<l>ἧμαι ἐνὶ Τροίῃ, σέ τε κήδων ἠδὲ σὰ τέκνα.</l>
<l>καὶ σὲ γέρον τὸ πρὶν μὲν ἀκούομεν ὄλβιον εἶναι·</l>
<l>ὅσσον Λέσβος ἄνω Μάκαρος ἕδος ἐντὸς ἐέργει</l>
<l n="545">καὶ Φρυγίη καθύπερθε καὶ Ἑλλήσποντος ἀπείρων,</l>
<l>τῶν σε γέρον πλούτῳ τε καὶ υἱάσι φασὶ κεκάσθαι.</l>
<l>αὐτὰρ ἐπεί τοι πῆμα τόδʼ ἤγαγον Οὐρανίωνες</l>
<l>αἰεί τοι περὶ ἄστυ μάχαι τʼ ἀνδροκτασίαι τε.</l>
<l>ἄνσχεο, μὴ δʼ ἀλίαστον ὀδύρεο σὸν κατὰ θυμόν·</l>
<l n="550">οὐ γάρ τι πρήξεις ἀκαχήμενος υἷος ἑῆος,</l>
<l>οὐδέ μιν ἀνστήσεις, πρὶν καὶ κακὸν ἄλλο πάθῃσθα.</l>
<milestone ed="p" n="552" unit="card"/>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα γέρων Πρίαμος θεοειδής·</l>
<q direct="unspecified">
<l>μή πω μʼ ἐς θρόνον ἵζε διοτρεφὲς ὄφρά κεν Ἕκτωρ</l>
<l>κεῖται ἐνὶ κλισίῃσιν ἀκηδής, ἀλλὰ τάχιστα</l>
<l n="555">λῦσον ἵνʼ ὀφθαλμοῖσιν ἴδω· σὺ δὲ δέξαι ἄποινα</l>
<l>πολλά, τά τοι φέρομεν· σὺ δὲ τῶνδʼ ἀπόναιο, καὶ ἔλθοις</l>
<l>σὴν ἐς πατρίδα γαῖαν, ἐπεί με πρῶτον ἔασας</l>
<l>αὐτόν τε ζώειν καὶ ὁρᾶν φάος ἠελίοιο.</l>
<l>
<milestone ed="P" unit="para"/>τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεύς·</l>
<q direct="unspecified">
<l n="560">μηκέτι νῦν μʼ ἐρέθιζε γέρον· νοέω δὲ καὶ αὐτὸς</l>
<l>Ἕκτορά τοι λῦσαι, Διόθεν δέ μοι ἄγγελος ἦλθε</l>
<l>μήτηρ, ἥ μʼ ἔτεκεν, θυγάτηρ ἁλίοιο γέροντος.</l>
<l>καὶ δέ σε γιγνώσκω Πρίαμε φρεσίν, οὐδέ με λήθεις,</l>
<l>ὅττι θεῶν τίς σʼ ἦγε θοὰς ἐπὶ νῆας Ἀχαιῶν.</l>
<l n="565">οὐ γάρ κε τλαίη βροτὸς ἐλθέμεν, οὐδὲ μάλʼ ἡβῶν,</l>
<l>ἐς στρατόν· οὐδὲ γὰρ ἂν φυλάκους λάθοι, οὐδέ κʼ ὀχῆα</l>
<l>ῥεῖα μετοχλίσσειε θυράων ἡμετεράων.</l>
<l>τὼ νῦν μή μοι μᾶλλον ἐν ἄλγεσι θυμὸν ὀρίνῃς,</l>
<l>μή σε γέρον οὐδʼ αὐτὸν ἐνὶ κλισίῃσιν ἐάσω</l>
<l n="570">καὶ ἱκέτην περ ἐόντα, Διὸς δʼ ἀλίτωμαι ἐφετμάς.</l>
</q>
<l>
<milestone ed="P" unit="para"/>ὣς ἔφατʼ, ἔδεισεν δʼ ὃ γέρων καὶ ἐπείθετο μύθῳ.</l>
<l>Πηλεΐδης δʼ οἴκοιο λέων ὣς ἆλτο θύραζε</l>
<l>οὐκ οἶος, ἅμα τῷ γε δύω θεράποντες ἕποντο</l>
<l>ἥρως Αὐτομέδων ἠδʼ Ἄλκιμος, οὕς ῥα μάλιστα</l>
<l n="575">τῖʼ Ἀχιλεὺς ἑτάρων μετὰ Πάτροκλόν γε θανόντα,</l>
<l>οἳ τόθʼ ὑπὸ ζυγόφιν λύον ἵππους ἡμιόνους τε,</l>
<l>ἐς δʼ ἄγαγον κήρυκα καλήτορα τοῖο γέροντος,</l>
<l>κὰδ δʼ ἐπὶ δίφρου εἷσαν· ἐϋξέστου δʼ ἀπʼ ἀπήνης</l>
<l>ᾕρεον Ἑκτορέης κεφαλῆς ἀπερείσιʼ ἄποινα.</l>
<l n="580">κὰδ δʼ ἔλιπον δύο φάρεʼ ἐΰννητόν τε χιτῶνα,</l>
<l>ὄφρα νέκυν πυκάσας δοίη οἶκον δὲ φέρεσθαι.</l>
<l>δμῳὰς δʼ ἐκκαλέσας λοῦσαι κέλετʼ ἀμφί τʼ ἀλεῖψαι</l>
<l>νόσφιν ἀειράσας, ὡς μὴ Πρίαμος ἴδοι υἱόν,</l>
<l>μὴ ὃ μὲν ἀχνυμένῃ κραδίῃ χόλον οὐκ ἐρύσαιτο</l>
<l n="585">παῖδα ἰδών, Ἀχιλῆϊ δʼ ὀρινθείη φίλον ἦτορ,</l>
<l>καί ἑ κατακτείνειε, Διὸς δʼ ἀλίτηται ἐφετμάς.</l>
<l>τὸν δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
<l>ἀμφὶ δέ μιν φᾶρος καλὸν βάλον ἠδὲ χιτῶνα,</l>
<l>αὐτὸς τόν γʼ Ἀχιλεὺς λεχέων ἐπέθηκεν ἀείρας,</l>
<l n="590">σὺν δʼ ἕταροι ἤειραν ἐϋξέστην ἐπʼ ἀπήνην.</l>
<l>ᾤμωξέν τʼ ἄρʼ ἔπειτα, φίλον δʼ ὀνόμηνεν ἑταῖρον·</l>
<l>μή μοι Πάτροκλε σκυδμαινέμεν, αἴ κε πύθηαι</l>
<l>εἰν Ἄϊδός περ ἐὼν ὅτι Ἕκτορα δῖον ἔλυσα</l>
<l>πατρὶ φίλῳ, ἐπεὶ οὔ μοι ἀεικέα δῶκεν ἄποινα.</l>
<l n="595">σοὶ δʼ αὖ ἐγὼ καὶ τῶνδʼ ἀποδάσσομαι ὅσσʼ ἐπέοικεν.</l>
<milestone ed="p" n="596" unit="card"/>
<l>
<milestone ed="P" unit="para"/>ἦ ῥα, καὶ ἐς κλισίην πάλιν ἤϊε δῖος Ἀχιλλεύς,</l>
<l>ἕζετο δʼ ἐν κλισμῷ πολυδαιδάλῳ ἔνθεν ἀνέστη</l>
<l>τοίχου τοῦ ἑτέρου, ποτὶ δὲ Πρίαμον φάτο μῦθον·</l>
<l>υἱὸς μὲν δή τοι λέλυται γέρον ὡς ἐκέλευες,</l>
<l n="600">κεῖται δʼ ἐν λεχέεσσʼ· ἅμα δʼ ἠοῖ φαινομένηφιν</l>
<l>ὄψεαι αὐτὸς ἄγων· νῦν δὲ μνησώμεθα δόρπου.</l>
<l>καὶ γάρ τʼ ἠΰκομος Νιόβη ἐμνήσατο σίτου,</l>
<l>τῇ περ δώδεκα παῖδες ἐνὶ μεγάροισιν ὄλοντο</l>
<l>ἓξ μὲν θυγατέρες, ἓξ δʼ υἱέες ἡβώοντες.</l>
<l n="605">τοὺς μὲν Ἀπόλλων πέφνεν ἀπʼ ἀργυρέοιο βιοῖο</l>
<l>χωόμενος Νιόβῃ, τὰς δʼ Ἄρτεμις ἰοχέαιρα,</l>
<l>οὕνεκʼ ἄρα Λητοῖ ἰσάσκετο καλλιπαρῄῳ·</l>
<l>φῆ δοιὼ τεκέειν, ἣ δʼ αὐτὴ γείνατο πολλούς·</l>
<l>τὼ δʼ ἄρα καὶ δοιώ περ ἐόντʼ ἀπὸ πάντας ὄλεσσαν.</l>
<l n="610">οἳ μὲν ἄρʼ ἐννῆμαρ κέατʼ ἐν φόνῳ, οὐδέ τις ἦεν</l>
<l>κατθάψαι, λαοὺς δὲ λίθους ποίησε Κρονίων·</l>
<l>τοὺς δʼ ἄρα τῇ δεκάτῃ θάψαν θεοὶ Οὐρανίωνες.</l>
<l>ἣ δʼ ἄρα σίτου μνήσατʼ, ἐπεὶ κάμε δάκρυ χέουσα.</l>
<l>νῦν δέ που ἐν πέτρῃσιν ἐν οὔρεσιν οἰοπόλοισιν</l>
<l n="615">ἐν Σιπύλῳ, ὅθι φασὶ θεάων ἔμμεναι εὐνὰς</l>
<l>νυμφάων, αἵ τʼ ἀμφʼ Ἀχελώϊον ἐρρώσαντο,</l>
<l>ἔνθα λίθος περ ἐοῦσα θεῶν ἐκ κήδεα πέσσει.</l>
<l>ἀλλʼ ἄγε δὴ καὶ νῶϊ μεδώμεθα δῖε γεραιὲ</l>
<l>σίτου· ἔπειτά κεν αὖτε φίλον παῖδα κλαίοισθα</l>
<l n="620">Ἴλιον εἰσαγαγών· πολυδάκρυτος δέ τοι ἔσται.</l>
<l>
<milestone ed="P" unit="para"/>ἦ καὶ ἀναΐξας ὄϊν ἄργυφον ὠκὺς Ἀχιλλεὺς</l>
<l>σφάξʼ· ἕταροι δʼ ἔδερόν τε καὶ ἄμφεπον εὖ κατὰ κόσμον,</l>
<l>μίστυλλόν τʼ ἄρʼ ἐπισταμένως πεῖράν τʼ ὀβελοῖσιν,</l>
<l>ὄπτησάν τε περιφραδέως, ἐρύσαντό τε πάντα.</l>
<l n="625">Αὐτομέδων δʼ ἄρα σῖτον ἑλὼν ἐπένειμε τραπέζῃ</l>
<l>καλοῖς ἐν κανέοισιν· ἀτὰρ κρέα νεῖμεν Ἀχιλλεύς.</l>
<l>οἳ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
<l>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
<l>ἤτοι Δαρδανίδης Πρίαμος θαύμαζʼ Ἀχιλῆα</l>
<l n="630">ὅσσος ἔην οἷός τε· θεοῖσι γὰρ ἄντα ἐῴκει·</l>
<l>αὐτὰρ ὃ Δαρδανίδην Πρίαμον θαύμαζεν Ἀχιλλεὺς</l>
<l>εἰσορόων ὄψίν τʼ ἀγαθὴν καὶ μῦθον ἀκούων.</l>
<l>αὐτὰρ ἐπεὶ τάρπησαν ἐς ἀλλήλους ὁρόωντες,</l>
<l>τὸν πρότερος προσέειπε γέρων Πρίαμος θεοειδής·</l>
<q direct="unspecified">
<l n="635">λέξον νῦν με τάχιστα διοτρεφές, ὄφρα καὶ ἤδη</l>
<l>ὕπνῳ ὕπο γλυκερῷ ταρπώμεθα κοιμηθέντες·</l>
<l>οὐ γάρ πω μύσαν ὄσσε ὑπὸ βλεφάροισιν ἐμοῖσιν</l>
<l>ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν,</l>
<l>ἀλλʼ αἰεὶ στενάχω καὶ κήδεα μυρία πέσσω</l>
<l n="640">αὐλῆς ἐν χόρτοισι κυλινδόμενος κατὰ κόπρον.</l>
<l>νῦν δὴ καὶ σίτου πασάμην καὶ αἴθοπα οἶνον</l>
<l>λαυκανίης καθέηκα· πάρος γε μὲν οὔ τι πεπάσμην.</l>
<milestone ed="p" n="643" unit="card"/>
<l>
<milestone ed="P" unit="para"/>ἦ ῥʼ, Ἀχιλεὺς δʼ ἑτάροισιν ἰδὲ δμῳῇσι κέλευσε</l>
<l>δέμνιʼ ὑπʼ αἰθούσῃ θέμεναι καὶ ῥήγεα καλὰ</l>
<l n="645">πορφύρεʼ ἐμβαλέειν, στορέσαι τʼ ἐφύπερθε τάπητας,</l>
<l>χλαίνας τʼ ἐνθέμεναι οὔλας καθύπερθεν ἕσασθαι.</l>
<l>αἳ δʼ ἴσαν ἐκ μεγάροιο δάος μετὰ χερσὶν ἔχουσαι,</l>
<l>αἶψα δʼ ἄρα στόρεσαν δοιὼ λέχεʼ ἐγκονέουσαι.</l>
<l>τὸν δʼ ἐπικερτομέων προσέφη πόδας ὠκὺς Ἀχιλλεύς·</l>
<q direct="unspecified">
<l n="650">ἐκτὸς μὲν δὴ λέξο γέρον φίλε, μή τις Ἀχαιῶν</l>
<l>ἐνθάδʼ ἐπέλθῃσιν βουληφόρος, οἵ τέ μοι αἰεὶ</l>
<l>βουλὰς βουλεύουσι παρήμενοι, ἣ θέμις ἐστί·</l>
<l>τῶν εἴ τίς σε ἴδοιτο θοὴν διὰ νύκτα μέλαιναν,</l>
<l>αὐτίκʼ ἂν ἐξείποι Ἀγαμέμνονι ποιμένι λαῶν,</l>
<l n="655">καί κεν ἀνάβλησις λύσιος νεκροῖο γένηται.</l>
<l>ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
<l>ποσσῆμαρ μέμονας κτερεϊζέμεν Ἕκτορα δῖον,</l>
<l>ὄφρα τέως αὐτός τε μένω καὶ λαὸν ἐρύκω.</l>
</q>
<l>
<milestone ed="P" unit="para"/>τὸν δʼ ἠμείβετʼ ἔπειτα γέρων Πρίαμος θεοειδής·</l>
<q direct="unspecified">
<l n="660">εἰ μὲν δή μʼ ἐθέλεις τελέσαι τάφον Ἕκτορι δίῳ,</l>
<l>ὧδέ κέ μοι ῥέζων Ἀχιλεῦ κεχαρισμένα θείης.</l>
<l>οἶσθα γὰρ ὡς κατὰ ἄστυ ἐέλμεθα, τηλόθι δʼ ὕλη</l>
<l>ἀξέμεν ἐξ ὄρεος, μάλα δὲ Τρῶες δεδίασιν.</l>
<l>ἐννῆμαρ μέν κʼ αὐτὸν ἐνὶ μεγάροις γοάοιμεν,</l>
<l n="665">τῇ δεκάτῃ δέ κε θάπτοιμεν δαινῦτό τε λαός,</l>
<l>ἑνδεκάτῃ δέ κε τύμβον ἐπʼ αὐτῷ ποιήσαιμεν,</l>
<l>τῇ δὲ δυωδεκάτῃ πολεμίξομεν εἴ περ ἀνάγκη.</l>
<l>
<milestone ed="P" unit="para"/>τὸν δʼ αὖτε προσέειπε ποδάρκης δῖος Ἀχιλλεύς·</l>
<q direct="unspecified">
<l>ἔσται τοι καὶ ταῦτα γέρον Πρίαμʼ ὡς σὺ κελεύεις·</l>
<l n="670">σχήσω γὰρ πόλεμον τόσσον χρόνον ὅσσον ἄνωγας.</l>
</q>
<l>
<milestone ed="P" unit="para"/>ὣς ἄρα φωνήσας ἐπὶ καρπῷ χεῖρα γέροντος</l>
<l>ἔλλαβε δεξιτερήν, μή πως δείσειʼ ἐνὶ θυμῷ.</l>
<l>οἳ μὲν ἄρʼ ἐν προδόμῳ δόμου αὐτόθι κοιμήσαντο</l>
<l>κῆρυξ καὶ Πρίαμος πυκινὰ φρεσὶ μήδεʼ ἔχοντες,</l>
<l n="675">αὐτὰρ Ἀχιλλεὺς εὗδε μυχῷ κλισίης ἐϋπήκτου·</l>
<l>τῷ δὲ Βρισηῒς παρελέξατο καλλιπάρῃος.</l>
<milestone ed="p" n="677" unit="card"/>
<l>
<milestone ed="P" unit="para"/>ἄλλοι μέν ῥα θεοί τε καὶ ἀνέρες ἱπποκορυσταὶ</l>
<l>εὗδον παννύχιοι μαλακῷ δεδμημένοι ὕπνῳ·</l>
<l>ἀλλʼ οὐχ Ἑρμείαν ἐριούνιον ὕπνος ἔμαρπτεν</l>
<l n="680">ὁρμαίνοντʼ ἀνὰ θυμὸν ὅπως Πρίαμον βασιλῆα</l>
<l>νηῶν ἐκπέμψειε λαθὼν ἱεροὺς πυλαωρούς.</l>
<l>στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν·</l>
<q direct="unspecified">
<l>ὦ γέρον οὔ νύ τι σοί γε μέλει κακόν, οἷον ἔθʼ εὕδεις</l>
<l>ἀνδράσιν ἐν δηΐοισιν, ἐπεί σʼ εἴασεν Ἀχιλλεύς.</l>
<l n="685">καὶ νῦν μὲν φίλον υἱὸν ἐλύσαο, πολλὰ δʼ ἔδωκας·</l>
<l>σεῖο δέ κε ζωοῦ καὶ τρὶς τόσα δοῖεν ἄποινα</l>
<l>παῖδες τοὶ μετόπισθε λελειμμένοι, αἴ κʼ Ἀγαμέμνων</l>
<l>γνώῃ σʼ Ἀτρεΐδης, γνώωσι δὲ πάντες Ἀχαιοί.</l>
</q>
<l>
<milestone ed="P" unit="para"/>ὣς ἔφατʼ, ἔδεισεν δʼ ὃ γέρων, κήρυκα δʼ ἀνίστη.</l>
<l n="690">τοῖσιν δʼ Ἑρμείας ζεῦξʼ ἵππους ἡμιόνους τε,</l>
<l>ῥίμφα δʼ ἄρʼ αὐτὸς ἔλαυνε κατὰ στρατόν, οὐδέ τις ἔγνω.</l>
<l>
<milestone ed="P" unit="para"/>ἀλλʼ ὅτε δὴ πόρον ἷξον ἐϋρρεῖος ποταμοῖο</l>
<l>Ξάνθου δινήεντος, ὃν ἀθάνατος τέκετο Ζεύς,</l>
<l>Ἑρμείας μὲν ἔπειτʼ ἀπέβη πρὸς μακρὸν Ὄλυμπον,</l>
<l n="695">Ἠὼς δὲ κροκόπεπλος ἐκίδνατο πᾶσαν ἐπʼ αἶαν,</l>
<l>οἳ δʼ εἰς ἄστυ ἔλων οἰμωγῇ τε στοναχῇ τε</l>
<l>ἵππους, ἡμίονοι δὲ νέκυν φέρον. οὐδέ τις ἄλλος</l>
<l>ἔγνω πρόσθʼ ἀνδρῶν καλλιζώνων τε γυναικῶν,</l>
<l>ἀλλʼ ἄρα Κασσάνδρη ἰκέλη χρυσῇ Ἀφροδίτῃ</l>
<l n="700">Πέργαμον εἰσαναβᾶσα φίλον πατέρʼ εἰσενόησεν</l>
<l>ἑσταότʼ ἐν δίφρῳ, κήρυκά τε ἀστυβοώτην·</l>
<l>τὸν δʼ ἄρʼ ἐφʼ ἡμιόνων ἴδε κείμενον ἐν λεχέεσσι·</l>
<l>κώκυσέν τʼ ἄρʼ ἔπειτα γέγωνέ τε πᾶν κατὰ ἄστυ·</l>
<l>ὄψεσθε Τρῶες καὶ Τρῳάδες Ἕκτορʼ ἰόντες,</l>
<l n="705">εἴ ποτε καὶ ζώοντι μάχης ἐκνοστήσαντι</l>
<l>χαίρετʼ, ἐπεὶ μέγα χάρμα πόλει τʼ ἦν παντί τε δήμῳ.</l>
<milestone ed="p" n="707" unit="card"/>
</q>
<l>
<milestone ed="P" unit="para"/>ὣς ἔφατʼ, οὐδέ τις αὐτόθʼ ἐνὶ πτόλεϊ λίπετʼ ἀνὴρ</l>
<l>οὐδὲ γυνή· πάντας γὰρ ἀάσχετον ἵκετο πένθος·</l>
<l>ἀγχοῦ δὲ ξύμβληντο πυλάων νεκρὸν ἄγοντι.</l>
<l n="710">πρῶται τόν γʼ ἄλοχός τε φίλη καὶ πότνια μήτηρ</l>
<l>τιλλέσθην ἐπʼ ἄμαξαν ἐΰτροχον ἀΐξασαι</l>
<l>ἁπτόμεναι κεφαλῆς· κλαίων δʼ ἀμφίσταθʼ ὅμιλος.</l>
<l>καί νύ κε δὴ πρόπαν ἦμαρ ἐς ἠέλιον καταδύντα</l>
<l>Ἕκτορα δάκρυ χέοντες ὀδύροντο πρὸ πυλάων,</l>
<l n="715">εἰ μὴ ἄρʼ ἐκ δίφροιο γέρων λαοῖσι μετηύδα·</l>
<q direct="unspecified">
<l>εἴξατέ μοι οὐρεῦσι διελθέμεν· αὐτὰρ ἔπειτα</l>
<l>ἄσεσθε κλαυθμοῖο, ἐπὴν ἀγάγωμι δόμον δέ.</l>
</q>
<l>
<milestone ed="P" unit="para"/>ὣς ἔφαθʼ, οἳ δὲ διέστησαν καὶ εἶξαν ἀπήνῃ.</l>
<l>οἳ δʼ ἐπεὶ εἰσάγαγον κλυτὰ δώματα, τὸν μὲν ἔπειτα</l>
<l n="720">τρητοῖς ἐν λεχέεσσι θέσαν, παρὰ δʼ εἷσαν ἀοιδοὺς</l>
<l>θρήνων ἐξάρχους, οἵ τε στονόεσσαν ἀοιδὴν</l>
<l>οἳ μὲν ἄρʼ ἐθρήνεον, ἐπὶ δὲ στενάχοντο γυναῖκες.</l>
<l>τῇσιν δʼ Ἀνδρομάχη λευκώλενος ἦρχε γόοιο</l>
<l>Ἕκτορος ἀνδροφόνοιο κάρη μετὰ χερσὶν ἔχουσα·</l>
<l n="725">ἆνερ ἀπʼ αἰῶνος νέος ὤλεο, κὰδ δέ με χήρην</l>
<l>λείπεις ἐν μεγάροισι· πάϊς δʼ ἔτι νήπιος αὔτως</l>
<l>ὃν τέκομεν σύ τʼ ἐγώ τε δυσάμμοροι, οὐδέ μιν οἴω</l>
<l>ἥβην ἵξεσθαι· πρὶν γὰρ πόλις ἥδε κατʼ ἄκρης</l>
<l>πέρσεται· ἦ γὰρ ὄλωλας ἐπίσκοπος, ὅς τέ μιν αὐτὴν</l>
<l n="730">ῥύσκευ, ἔχες δʼ ἀλόχους κεδνὰς καὶ νήπια τέκνα,</l>
<l>αἳ δή τοι τάχα νηυσὶν ὀχήσονται γλαφυρῇσι,</l>
<l>καὶ μὲν ἐγὼ μετὰ τῇσι· σὺ δʼ αὖ τέκος ἢ ἐμοὶ αὐτῇ</l>
<l>ἕψεαι, ἔνθά κεν ἔργα ἀεικέα ἐργάζοιο</l>
<l>ἀθλεύων πρὸ ἄνακτος ἀμειλίχου, ἤ τις Ἀχαιῶν</l>
<l n="735">ῥίψει χειρὸς ἑλὼν ἀπὸ πύργου λυγρὸν ὄλεθρον</l>
<l>χωόμενος, ᾧ δή που ἀδελφεὸν ἔκτανεν Ἕκτωρ</l>
<l>ἢ πατέρʼ ἠὲ καὶ υἱόν, ἐπεὶ μάλα πολλοὶ Ἀχαιῶν</l>
<l>Ἕκτορος ἐν παλάμῃσιν ὀδὰξ ἕλον ἄσπετον οὖδας.</l>
<l>οὐ γὰρ μείλιχος ἔσκε πατὴρ τεὸς ἐν δαῒ λυγρῇ·</l>
<l n="740">τὼ καί μιν λαοὶ μὲν ὀδύρονται κατὰ ἄστυ,</l>
<l>ἀρητὸν δὲ τοκεῦσι γόον καὶ πένθος ἔθηκας</l>
<l>Ἕκτορ· ἐμοὶ δὲ μάλιστα λελείψεται ἄλγεα λυγρά.</l>
<l>οὐ γάρ μοι θνῄσκων λεχέων ἐκ χεῖρας ὄρεξας,</l>
<l>οὐδέ τί μοι εἶπες πυκινὸν ἔπος, οὗ τέ κεν αἰεὶ</l>
<l n="745">μεμνῄμην νύκτάς τε καὶ ἤματα δάκρυ χέουσα.</l>
<milestone ed="p" n="746" unit="card"/>
</q>
<l>
<milestone ed="P" unit="para"/>ὣς ἔφατο κλαίουσʼ, ἐπὶ δὲ στενάχοντο γυναῖκες.</l>
<l>τῇσιν δʼ αὖθʼ Ἑκάβη ἁδινοῦ ἐξῆρχε γόοιο·</l>
<l>Ἕκτορ ἐμῷ θυμῷ πάντων πολὺ φίλτατε παίδων,</l>
<l>ἦ μέν μοι ζωός περ ἐὼν φίλος ἦσθα θεοῖσιν·</l>
<l n="750">οἳ δʼ ἄρα σεῦ κήδοντο καὶ ἐν θανάτοιό περ αἴσῃ.</l>
<l>ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς</l>
<l>πέρνασχʼ ὅν τινʼ ἕλεσκε πέρην ἁλὸς ἀτρυγέτοιο,</l>
<l>ἐς Σάμον ἔς τʼ Ἴμβρον καὶ Λῆμνον ἀμιχθαλόεσσαν·</l>
<l>σεῦ δʼ ἐπεὶ ἐξέλετο ψυχὴν ταναήκεϊ χαλκῷ,</l>
<l n="755">πολλὰ ῥυστάζεσκεν ἑοῦ περὶ σῆμʼ ἑτάροιο</l>
<l>Πατρόκλου, τὸν ἔπεφνες· ἀνέστησεν δέ μιν οὐδʼ ὧς.</l>
<l>νῦν δέ μοι ἑρσήεις καὶ πρόσφατος ἐν μεγάροισι</l>
<l>κεῖσαι, τῷ ἴκελος ὅν τʼ ἀργυρότοξος Ἀπόλλων</l>
<l>οἷς ἀγανοῖσι βέλεσσιν ἐποιχόμενος κατέπεφνεν.</l>
</q>
<l n="760">
<milestone ed="P" unit="para"/>ὣς ἔφατο κλαίουσα, γόον δʼ ἀλίαστον ὄρινε.</l>
<l>τῇσι δʼ ἔπειθʼ Ἑλένη τριτάτη ἐξῆρχε γόοιο·</l>
<l>Ἕκτορ ἐμῷ θυμῷ δαέρων πολὺ φίλτατε πάντων,</l>
<l>ἦ μέν μοι πόσις ἐστὶν Ἀλέξανδρος θεοειδής,</l>
<l>ὅς μʼ ἄγαγε Τροίηνδʼ· ὡς πρὶν ὤφελλον ὀλέσθαι.</l>
<l n="765">ἤδη γὰρ νῦν μοι τόδε εἰκοστὸν ἔτος ἐστὶν</l>
<l>ἐξ οὗ κεῖθεν ἔβην καὶ ἐμῆς ἀπελήλυθα πάτρης·</l>
<l>ἀλλʼ οὔ πω σεῦ ἄκουσα κακὸν ἔπος οὐδʼ ἀσύφηλον·</l>
<l>ἀλλʼ εἴ τίς με καὶ ἄλλος ἐνὶ μεγάροισιν ἐνίπτοι</l>
<l>δαέρων ἢ γαλόων ἢ εἰνατέρων εὐπέπλων,</l>
<l n="770">ἢ ἑκυρή, ἑκυρὸς δὲ πατὴρ ὣς ἤπιος αἰεί,</l>
<l>ἀλλὰ σὺ τὸν ἐπέεσσι παραιφάμενος κατέρυκες</l>
<l>σῇ τʼ ἀγανοφροσύνῃ καὶ σοῖς ἀγανοῖς ἐπέεσσι.</l>
<l>τὼ σέ θʼ ἅμα κλαίω καὶ ἔμʼ ἄμμορον ἀχνυμένη κῆρ·</l>
<l>οὐ γάρ τίς μοι ἔτʼ ἄλλος ἐνὶ Τροίῃ εὐρείῃ</l>
<l n="775">ἤπιος οὐδὲ φίλος, πάντες δέ με πεφρίκασιν.</l>
<milestone ed="p" n="776" unit="card"/>
</q>
<l>
<milestone ed="P" unit="para"/>ὣς ἔφατο κλαίουσʼ, ἐπὶ δʼ ἔστενε δῆμος ἀπείρων.</l>
<l>λαοῖσιν δʼ ὃ γέρων Πρίαμος μετὰ μῦθον ἔειπεν·</l>
<q direct="unspecified">
<l>ἄξετε νῦν Τρῶες ξύλα ἄστυ δέ, μὴ δέ τι θυμῷ</l>
<l>δείσητʼ Ἀργείων πυκινὸν λόχον· ἦ γὰρ Ἀχιλλεὺς</l>
<l n="780">πέμπων μʼ ὧδʼ ἐπέτελλε μελαινάων ἀπὸ νηῶν</l>
<l>μὴ πρὶν πημανέειν πρὶν δωδεκάτη μόλῃ ἠώς.</l>
</q>
<l>
<milestone ed="P" unit="para"/>ὣς ἔφαθʼ, οἳ δʼ ὑπʼ ἀμάξῃσιν βόας ἡμιόνους τε</l>
<l>ζεύγνυσαν, αἶψα δʼ ἔπειτα πρὸ ἄστεος ἠγερέθοντο.</l>
<l>ἐννῆμαρ μὲν τοί γε ἀγίνεον ἄσπετον ὕλην·</l>
<l n="785">ἀλλʼ ὅτε δὴ δεκάτη ἐφάνη φαεσίμβροτος ἠώς,</l>
<l>καὶ τότʼ ἄρʼ ἐξέφερον θρασὺν Ἕκτορα δάκρυ χέοντες,</l>
<l>ἐν δὲ πυρῇ ὑπάτῃ νεκρὸν θέσαν, ἐν δʼ ἔβαλον πῦρ.</l>
<l>
<milestone ed="P" unit="para"/>ἦμος δʼ ἠριγένεια φάνη ῥοδοδάκτυλος Ἠώς,</l>
<l>τῆμος ἄρʼ ἀμφὶ πυρὴν κλυτοῦ Ἕκτορος ἔγρετο λαός.</l>
<l n="790">αὐτὰρ ἐπεί ῥʼ ἤγερθεν ὁμηγερέες τʼ ἐγένοντο</l>
<l>πρῶτον μὲν κατὰ πυρκαϊὴν σβέσαν αἴθοπι οἴνῳ</l>
<l>πᾶσαν, ὁπόσσον ἐπέσχε πυρὸς μένος· αὐτὰρ ἔπειτα</l>
<l>ὀστέα λευκὰ λέγοντο κασίγνητοί θʼ ἕταροί τε</l>
<l>μυρόμενοι, θαλερὸν δὲ κατείβετο δάκρυ παρειῶν.</l>
<l n="795">καὶ τά γε χρυσείην ἐς λάρνακα θῆκαν ἑλόντες</l>
<l>πορφυρέοις πέπλοισι καλύψαντες μαλακοῖσιν.</l>
<l>αἶψα δʼ ἄρʼ ἐς κοίλην κάπετον θέσαν, αὐτὰρ ὕπερθε</l>
<l>πυκνοῖσιν λάεσσι κατεστόρεσαν μεγάλοισι·</l>
<l>ῥίμφα δὲ σῆμʼ ἔχεαν, περὶ δὲ σκοποὶ ἥατο πάντῃ,</l>
<l n="800">μὴ πρὶν ἐφορμηθεῖεν ἐϋκνήμιδες Ἀχαιοί.</l>
<l>χεύαντες δὲ τὸ σῆμα πάλιν κίον· αὐτὰρ ἔπειτα</l>
<l>εὖ συναγειρόμενοι δαίνυντʼ ἐρικυδέα δαῖτα</l>
<l>δώμασιν ἐν Πριάμοιο διοτρεφέος βασιλῆος.</l>
</q>
<l>
<milestone ed="P" unit="para"/>ὣς οἵ γʼ ἀμφίεπον τάφον Ἕκτορος ἱπποδάμοιο.</l>
</div1>
</body>
</text>
</TEI.2>
